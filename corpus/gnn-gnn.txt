Ŋäthilinydja ŋurruthaŋalanydja wal'ŋu yukurrana nhinana ŋayipi‐waŋgany Gunhu' God Waŋarr, ŋunhi yaka muka yana wäŋa dhuwalanydja munathany'tja maḻŋ'thurruna. Bala yana ŋayi bokmarana Gunhu'yu dhuwalana wäŋa, munatha'na ga gapuna ga djiwarr'nha.
Ŋunhi ŋayi ŋurruthaŋalanydja dhuwala munathany'tja wäŋa maḻŋ'thurruna buyuwuyu muka yana, ŋula nhämiriw muka, gapuyuŋga yana yukurrana ŋapa‐ŋäkirrmaraŋala, ga munha'yurruna yukurrana djingaryurrunanydja, warrpam munhayu monyguŋala gapunhanydja ŋunhiyi, yurru watanydja ŋunhiyi Gunhu'wuna nhanŋuwaynha walŋamirrina Birrimbirr yukurrana mali'‐maliyurruna ŋuliwitjarra ŋapakurrunydja gapukurru.
Bala ŋuliŋuruyinydja Gunhu' waŋanana, “Ma' djarraṯawun'thiyana,” bitjarra. Bala yuwalkthi djarraṯawun'thinanydja wäŋa dhuwalanydja.
Gunhu'yu nhäŋala ŋunhiyi djarraṯawun', bala ḻatju' ḻakaraŋalana, bala yana ŋayi ganaŋ'maraŋalana djarraṯawun'nhanydja beŋuru bukumunha'ŋurunydja.
Bala ŋayi yäku nherrara djarraṯawun'tja waluwuynha, ga munhanydja ŋayi yäku nherrara munhakuna. Ga ŋunhiyinydja ŋurruŋuna munha.
Ga munhanydja djuḻkthurrunana, bala djaḏaw'yurrunanydja goḏarr'nha, bala Gunhu' waŋana bitjarrana, “Garrwarnydja yurru dhärra yukurra, balanyara bitjan bala'pala, bala yurru gapunydja guḻk‐guḻkthunmirrina märrma'lilina,” bitjarra. Bala yuwalkthi garrwarnydja maḻŋ'thurrunana.
Gunhu'yu djäma bitjarrayi bala'palakuŋala, bala ŋayi guḻk‐guḻkthurrunana gapunhanydja, märrma'kuŋalana, bala gurrunhara gapunydja ḏuwaṯnha garrwarnha wal'ŋu, ga wiripunydja gapu dhipala bäyma munatha'lili.
Bala ŋayi Gunhu'yu yäkunydja nherrara bala'palanydja gäraknha. Ga ŋunhiyinydja bitjarrayi wiripuŋuyuna munhayu.
Ga munha djuḻkthurruna, bala djaḏaw'yurruna goḏarr'nha, bala Gunhu' waŋana bitjarrana, “Dhuwala gapu ŋunhi yukurra bäni dhuwala munatha'ŋuranydja yurru guḻk‐guḻkthunmirrina, yuwupthunna waŋganylilina, märr yukurra yurru wäŋa ŋarakanydja dhärra baṉḏany' yana,” bitjarra. Bala yuwalkthi ŋunhi maḻŋ'thurrunanydja munathany'tja wäŋa, ga gapu ŋunhi giṯthurruna waŋganylilina.
Bala Gunhu'yu yäku nherrara ŋarakanydja wäŋa munatha'na, ga giṯthunaranydja gapu ŋayi yäku nherrara moṉuknha. Bala ŋayi goŋmirriyinana nhäŋalanydja ŋunhiyi nhanukuŋuway djämawuynydja, bala ḻatju' ḻakaraŋalana.
Ga biyapul ŋayi Gunhu' waŋana bitjarra, “Ŋunhalanydja yurru munatha'ŋuranydja ŋuthan yukurra birrka'mirrina borum dharpa ga mulmu, ŋatha dhika nhäna malanha.” Bala yuwalkthi ŋunhi maḻŋ'thurrunanydja.
Birrka'mirrina dharpanydja yukurrana maḻŋ'thurrunana, borum dharpa, ŋatha ga birrka'mirrina nhäna malanha mulmu. Bala ŋayi Gunhu'yu nhäŋalanydja goŋmirriyinana ŋunhiyi nhanukuŋuway djämawuynydja, bala ḻatju' ḻakaraŋalana.
Ga ŋunhiyinydja bitjarrayi wiripuŋuyuna munhayu.
Ga djuḻkthurruna munhanydja, bala djaḏaw'yurruna goḏarr'nha, bala ŋayi Gunhu' waŋana bitjarra. “Djarraṯawun'tja yukurra yurru dhärra garrwarnydja, märrma' bathalanydja maṉḏanha, barrkuwatj maṉḏa yurru yulŋunydja, ganaŋ'marama yurru waluwuynha munhakuŋurunydja. Dhiyaŋu djarraṯawun'thunydja maṉḏaŋuyu yurru djarraṯawun'kuma dhuwala munatha'na, räkukuma yukurra, ga bitjandhiyi maṉḏa yurru yukurra ḻakaramanydja wiripuŋuyamana walunydja ga dhuŋgarranhanydja ga walu borummirriyinyarawu”, bitjarra ŋayi Gunhu' waŋananydja. Bala yana yuwalkthi maḻŋ'thurrunanydja.
<range>
Yo, Gunhu'yu bitjarrayinydja bokmara märrma' yindinydja djarraṯawun' maṉḏanha. Ŋayi djäma walunydja walu‐ŋupanarawu nhinanharawu, ga ŋaḻindinydja ŋayi djäma munha‐ŋupanarawu nhinanharawu, ga biyapul ŋayi djäma ganyuny'tja malanha guḻkuny'tja wal'ŋu;
nherraranydja ŋayi ŋunhiyi garrwarlilina malanha, märr walala yukurra yurru djarraṯawun'kuma lili munatha' wäŋa,
yana räkukunharawu walu‐ŋupanarawu ga munha‐ŋupanarawu, bitjan ganaŋ'marama waluwuynhanydja munhaŋuru. Bala ŋayi Gunhu'yu goŋmirriyinana nhäŋalanydja ŋunhiyi nhanukuŋuway djämawuynydja, bala ḻatju' ḻakaraŋalana ŋayi.
Ga ŋunhiyinydja bitjarrayi wiripuŋuyuna munhayu.
Ga munhanydja djuḻkthurruna, bala djaḏaw'yurruna goḏarr'nha, bala ŋayi Gunhu' waŋana bitjarra, “Guḻku'na yurru yukurra guyanydja malanha ŋorra gapuŋuranydja ŋunhalayi, ga wäyin yurru yukurra buṯthunna ŋula gärakkurrunydja,” bitjarra. Bala yuwalkthi ŋunhi maḻŋ'thurrunanydja balanyarayinydja malanha.
Gunhu'yu bitjarrayi bokmara wakinmirrinhanydja wal'ŋu guyanha, ga yumurrku'nha malaŋunha, wiripuŋunha ga wiripuŋunha nhänha malaŋunha ŋunhi nhina yukurra gapuŋura; ga biyapul wäyinnha ŋayi bokmarayi wiripuŋunha ga wiripuŋunha malaŋunha buṯthunaramirrinha. Bala ŋayi goŋmirriyinana nhäŋalanydja ŋunhiyi nhanukuŋuway djämawuynydja, bala ḻatju' ḻakaraŋalana.
Bala ŋayi Gunhu' waŋana dhäruktja, bitjarra goŋmirriyaŋalana dhikana ŋayi walalanha, “Nhuma nhä malanha ŋunhi nhuma yukurra nhina gapuŋura, nhumanydja yurru biyapulnha mala‐guḻku'yirri wal'ŋu, dhaŋaŋdhirrina yurru biyapulnha wal'ŋu gapuŋuranydja. Ga nhuma wäyin buṯthunaramirri malanha yurru bitjandhiyi liŋgu mala‐wunharamirri, guḻku'yirrina yurru biyapulnha mala,” bitjarra ŋayi Gunhu' waŋananydja.
Ga ŋunhiyinydja bitjarrayi wiripuŋuyuna munhayu.
Ga munhanydja djuḻkthurruna, bala djaḏaw'yurruna goḏarr'nha, bala ŋayi Gunhu' waŋana bitjarra, “Dhiyalimi munatha'ŋuranydja yukurra yurru nhina wiripu ga wiripu wäyin malanha, yumurrku' wäyin ga wakinmirri, goŋmirri ga wakinŋu ḏiltjiwuy wäyin,” bitjarra. Bala yuwalkthina ŋunhi bitjarrayi maḻŋ'thurrunanydja.
Yo, Gunhu'yu bitjarrayi bokmaranydja birrka'mirrinha wäyinnhanydja malaŋunha, yumurrku'nha ga wakinmirrinha. Bala ŋayi Gunhu'yunydja goŋmirriyinana nhäŋalanydja ŋunhiyi nhanukuŋuway djämawuynydja, bala ḻatju' ḻakaraŋalana.
Ga ŋuliŋurunydja dhurrwaraŋuru ŋayi Gunhu' waŋana bitjarrana, “Ŋilimurru dhiyaŋunydja‐wala yurru djäma yolŋunhana ŋi, yurru yolŋunydja yurru malinydja ŋunhi bitjan ŋilimurruway yana. Ŋilimurru yurru nherraṉdja yolŋuwala goŋlili bukmak ŋunhi ŋarrakuŋu bokmanaranydja, guya ga wäyin malanha, buṯthunaramirri ga marrtjinyamirri ga gaḻ'yunaramirri wäyin, bathalamirri ga yumurrku'; bukmaknha yurru dhuwalayi malanha yolŋuwala yana djäkaŋura,” bitjarra ŋayi Gunhu' waŋananydja.
Bala Godthu djäma yolŋunhana mali bitjan ŋayipi djan'ku yana; ŋayi djämanydja yolŋunha ŋayaŋumirri ga ḻiyamirri yana, märr yurru ŋayi nhina yukurra waŋganyŋura Godkala nhanukalay ŋayi djarr'yunarayu. Yo, djämanydja ŋayi yolŋunha maṉḏanha, ḏarramunha ga miyalknha.
Bala ŋayi waŋananydja maṉḏakala, goŋmirriyaŋalana manapara bitjarrana, “Nhumalaŋguŋunydja yurru walkur‐märranhara yukurra guḻku'na mirithirrina wal'ŋu yo‐yuthu; walala yurru yukurra nhumalaŋguŋu mala‐wunharamirrina barrkuwatjthirrina wäŋalilina malaŋulili bawala'mirrililina, bala walalana yurru goŋdhu ŋayathama yukurra wäŋanydja dhuwala munathany'tja, ga bitjarrayi ŋarra nherrara goŋlili nhumalaŋgala yolŋu'‐yulŋuwalanydja bukmak nhä malanha ŋunhi yukurra marrtji'‐marrtji gapukurru ga ŋula munatha'kurru ga gärakkurru buṯthu'‐buṯthun.”
Ga biyapul Gunhu' waŋana maṉḏakala bitjarra, “Ŋarra gurrunhara wiripu ga wiripu borum ga ŋatha nhumalaŋgunydja yolŋu'‐yulŋuwunydja ḻukanharawu,
ga walalanydja yurru wäyindhunydja ḻuka mulmu ga marwat dharpawuy, liŋgu dhuwalayi malanha ŋarra gurrunhara walalaŋgunydja ḻukanharawu, ŋurikiyi yumurrku'wu ga bathalawu wäyingu ga wäyingu buṯthunaramirriwu.” Bala yuwalkthina maḻŋ'thurrunanydja.
Gunhu'yu nhäŋalanydja yukurrana ŋunhiyi nhä malanha ŋayi djäma, bala ŋayi goŋmirriyinana nhäŋalanydja, bala ḻakaraŋala ḻatju' dhika wal'ŋu, warrpam yana. Ga ŋunhiyinydja bitjarrayi wiripuŋuyuna munhayu.
Yo, Gunhu'yu bokmaranydja dhuwala wäŋa munatha' ga garrwar, ga bukmak nhä malanha ŋorra marrtji dhiyalami munatha'ŋura ga gapuŋura ga garrwar; djämanydja ŋayi bukmak dhawar'maraŋalana.
Ga munhanydja djuḻkthurrunana, bala djaḏaw'yurruna goḏarr'nha, ga ŋuriŋiyinydja waluyu 7‐dhunydja ŋayi Gunhu' nhinanana, liŋgu djämanydja nhanŋu ŋunhiyi liŋguna dhawar'yurrunana.
Yo, Gunhu'yu djämanydja ŋunhi waŋgany‐rulu'yu ga waŋganydhu bäythinyarayu munhayu, bala wiripuŋuyunydja munhayu ŋayi nhinanana, djämana dhawar'yurruna nhanŋu. Bala ŋayi goŋmirriyinana ŋurikiyinydja waluwu, bala yana ganaŋ'maraŋalana; gänana ŋunhiyinydja waŋganydja nhinanharamirrina walu ŋurikalanydja waŋgany‐rulu'walanydja ga waŋganygala bäythinyarawala, liŋgu ŋuriŋiyinydja waluyu ŋayi ḏaḏawyurrunana djämaŋuru, liŋgu nhanukuŋu nhä malanha bokmanara warrpam dhawar'yurrunana.
Ga bitjarrayina ŋunhi dhuwala wäŋa maḻŋ'thurrunanydja, munatha' ga gapu ga djiwarr', ga bukmak nhä malanha ŋunhi dhiyalami ŋorra marrtji.
Yo. Garrayyu Gunhu'yu ŋäthilinydja djäma dhuwala munatha' wäŋa, ga bukmak yana ŋunha marrtji ŋorra garrwar, yurru wäŋanydja dhuwala munathany'tja nhämiriw muka, mulmumiriw ga dharpamiriw ga ŋathamiriw, liŋgu yaka muka yana dhamany'tjurrunanydja yukurrana, liŋgu Gunhu'yu yaka muka yana djuy'yurruna waltjaṉ dharyunarawu munatha'wu, ga yaka yolŋu yukurrana nhinana ŋula djämawu gurarrkunharawu.
Yo, yaka muka yana waltjaṉdhunydja ŋuli yukurranha dharyuna, yurru ŋunhi gapunydja ŋamuny'tjuna ŋuli djinawa'ŋuru munatha'ŋurunydja, bala yuluknha yukurranha ŋuli dhärranha dhuwala munathany'tja wäŋa.
Bala ŋayi Garrayyu Gunhu'yu djämana yolŋunhana; dhiṯthurrunanydja ŋayi munatha' yuluk, bala djäma yolŋukuŋalana, rumbalkuŋalana yolŋunhanydja djäma. Bala ŋayi Gunhu'yu bo'yurrunana ŋurikalayi yolŋuwala ŋurrukurruna, nhanukuŋuwaynha ŋayi walŋa wekaŋala, walŋamirrina wata, bo‐o‐oy' bitjarra ŋanya, bala yana ŋayi yolŋunydja ŋunhi walŋathinana, yolŋuthinana.
Bala ŋayi Gunhu'yu djäma gärulnha, dhika‐wala ya' dhimurru'ŋura, yäkunydja ŋunhi gärulnydja Yedan. Bala ŋayi nherraranydja Gunhu'yu ŋunhiyina yolŋunhanydja ŋunhi ŋayi djäma ŋanya, nherraranydja ŋayi ŋanya Gunhu'yu ŋunhimalayina gärullilina.
Liŋgu ŋunhiliyinydja gärulŋura ŋayi djäma guḻku'na mirithirrina dharpanydja, wiripu ga wiripu dharpa ḻatju'mirri dhika wal'ŋu, ga wiripu wiripu borummirri dharpa. Ga ŋunhimala gärullili ṉapuŋga'lilinydja ŋayi Gunhu'yu nherrara märrma' dharpa maṉḏanha, ganaŋ'thun yukurra, mayali'mirri dharpa maṉḏanha, gäna wal'ŋu dhärrana yukurrana ṉapuŋgany'tja. Waŋganydja ŋunhi dharpa yäku walŋa‐wekanhamirri, ga wiripunydja ŋunhi dharpa yäku marŋgi‐wekanhamirri, liŋgu ŋuriŋiyinydja marŋgi‐wekanhamirriyunydja borumdhu yurru yolŋu marŋgithirrina yätjku romgu ga ŋamakurru'wu.
Ga ŋunhili gärulŋura marrtjina ŋorrana gapu mayaŋ', ga ŋuliŋuruyi ŋuriŋi gapuyu ŋuli yukurranha walŋakunha ŋunhiyi gärulnha. Waṉḏinanydja ŋayi yukurrana ŋunhiyi mayaŋ'tja, yana liŋgu‐u‐u ga dhawaṯthurrunanydja ŋuliŋuru gärulŋuru, bala barrkuwatjthinanydja ḏämbumiriwyinana.
Waŋganydja ŋunhi mayaŋ' yäku Bitjun, yurru dhuwaliyi mayaŋ'tja yukurranha ŋuli waṉḏinya ḻiw'maranha wäŋakurru Yapilakurru.
Dhiyalaminydja wäŋaŋura ŋorra yukurra buthalakthinyara guṉḏa, biyapul wal'ŋu miḻŋ'‐miḻŋdhunara, ga wiripu guṉḏa miny'tji miku, biyapul wal'ŋu mel‐wiḏi'mirrina.
Ga wiripunydja mayaŋ' marrtji ŋorra ḻiw'marama bala wäŋakurru yäkukurru Gutjukurruna, yurru yäkunydja ŋunhiyi mayaŋ' Giyun.
Ga wiripunydja mayaŋ' yäku Daykurutjtja ŋorra marrtji ḻiw'marama Yatjiriyakurru wäŋakurru, yurru dhimurru'kurruna gali'kurru. Ga wiripunydja yäku ŋuliŋuruyi waka'ŋuru mayaŋ' Yipuraytiwuynha.
Yo. Garrayyu djäma ŋunhiyinydja wäŋa gärulmirrinydja yäku Yedandja, bala ŋayi nherrara ŋunhiyi ḏarramunhana ŋunhimalayina gärullilina, märr ŋayi yukurra yurru ŋuthanmarama djäma, ga djäka ŋurikiyi gärulwu.
Bala ŋayi Gunhu'yu ḻakaraŋalana nhanukala ŋurikalayinydja ḏarramuwala, romnha nherrara nhanŋu gatjarr'yunarawuna, ga bitjarra ŋayi Gunhu'yu waŋananydja gam'. “Bukmak dhuwala dhiyalami gärulŋuranydja borum ḻukanhamirri, ga ḻukanydja nhuma yurru bawala'mirriwuy yana.
Yurru waŋganybuynydja nhuma yurru yakana ḻuka; yakana nhuma yurru ḻuka ŋuliŋuruyinydja marŋgi‐wekanhamirriŋurunydja dharpaŋuru, ŋunhi ŋuli ŋuriŋiyinydja borumdhu ḻukanharayu marŋgi wekamana yolŋunha, bala yurru nhuma yolŋu walala marŋgithirrina yätjku romgu ga ŋamakurru'wu. Yo, ŋuli nhe ḻukanydja yurru ŋurikiy dharpawuy ŋunhi ŋarra yaka'yurruna, nhenydja yurru rakunydhirrina yanana, ŋuriŋi liŋgu waluyu.” Ga bitjarra ŋayi Gunhu'yu ḻakaraŋalanydja ŋurikalayi yolŋuwala.
Bala ŋayi Garray waŋana bitjarrana, “Yakana dhuwala ŋamakurru' waŋganygunydja yolŋuwu, ŋayi yukurra yurru nhina gänanydja. Ŋarra yurru djäma bämara' marrparaŋ'tja wiripuŋunha, ḻundu'mirriŋunha nhanŋu,” bitjarra.
Bala ŋayi Gunhu'yu dhiṯthurruna beŋuru munatha', bala djäma wäyinguŋalana wal'ŋu, bukmaknha yana wäyinnha malaŋunha, marrtjinyaramirrinha ga gaḻ'yunaramirrinha ga buṯthunaramirrinha. Djämanydja ŋayi walalanha Gunhu'yu warrpam'kuŋala yana, bala gäŋalana ŋurikala yolŋuwalana, märr ŋayi yurru nhäma'‐nhama, bala yäku nherraṉana marrtji, märr yurru wäyin malanha waŋga'‐waŋgany ŋunhi yäkumirri ŋurikiŋiyi ḏarramuwuŋu.
Bala ŋayi ŋuriŋi yäku nherrarana ḏarramuyu bukmaknhana wäyinnha, boḏinynha ga wakinŋunha, ga buṯthunamirrinha wäyinnha; yurru yaka ŋayi waŋganynhanydja ŋula maḻŋ'maraŋala ḻundu'mirriŋunha, marrparaŋ'tja nhanŋuway.
Bala ŋayi Gunhu'yu ŋunhi yolŋunhanydja buku‐dhumukkuŋalana wal'ŋu yakurrkuŋala, bala ŋayi Gunhu'yu ḏarramuwalanydja ŋurikala gali'ŋuru ŋaraka djaw'yurrunana binhdhaŋurunydja, bala yana buyuwuyukuŋala balayi barrwaṉ'tja ŋanya ŋunhiyi ḏarramunha.
Bala ŋayi Gunhu'yu djäma miyalknhana; ŋayi märraŋalanydja beŋuru ḏarramuwala gali'ŋuru binhdha, bala rumbalkuŋalana djäma, miyalknhana rumbal. Bala ŋayi gäŋalana ŋunhiyi miyalknhanydja bala ḏarramuwalana.
Bala ŋayi ŋuriŋi ḏarramuyunydja nhäŋalana ŋanya, bala yoraŋalana bitjarrana. “Dhuwala dhuḏi‐yapalany'tja wal'ŋu yolŋuna, ŋayaŋumirrina ga ḻiyamirrina, balanyarana bitjan ŋarra. Ŋayinydja dhuwala beŋuru ŋaraka ŋarrakala yana, ga barrwaṉ'tja ŋunha nhanŋu beŋuruyi yana, ŋarraku barrwaṉ. Dhuwalayina ŋarra yäku nherraranydja ŋanya miyalknhana, liŋgu Gunhu'yu ŋanya djaw'yurruna beŋuru ḏarramuwala.”
Yo, ŋunhi ŋayi yurru miyalknha ḏarramuyu märramanydja, ŋunhiyinydja maṉḏa yurru märrma'yirri waŋganynha rumbalnydja. Dhiyakuyina ŋayaŋuwu ŋayi yurru ḏarramuyu ganandja nhanŋuway ŋunhi ŋäṉḏi'mirriŋunha ga bäpa'mirriŋunha, bala ŋayi yurru dhambay‐manapanmirrina nhanukiyingalayŋuwala miyalkkalanydja, märr maṉḏa yurru waŋganynha yulŋunydja muŋbunumana.
Yo. Ŋunhiyi ŋurruŋu yolŋu maṉḏa ḏarramu ga miyalk, yaka maṉḏa ŋunhi girri'mirrinydja maṉḏa, warraŋul maṉḏa yana, yurru goramiriwnha maṉḏakuway maṉḏa yulŋunydja.
Yo, Gunhu'yu ŋunhi djäma bukmaknha wäyinnha malaŋunha ŋäthilinydja, yurru waŋganydja ŋunhi biyapulnha wal'ŋu marŋgina, mayali'‐guḻku'na, yurru yäkunydja ŋayi ŋunhi moḻ'ŋuna. Waŋganymirri ŋunhi miyalk marrtjina, bala ŋayinydja ŋunhi moḻ'ŋunydja bunanana nhanŋu ŋurikiyi miyalkku, bala waŋana ŋanya bitjarrana, dhä‐wirrka'yurrunanydja gam'. “Way, Gunhu'yu nhumalaŋgu ḻakaraŋala muka yulŋunydja? . . . yakaŋuwunydja ḻukanharawu dhiyaku borumgunydja malaŋuwu? . . . ŋunhi marrtji ŋorra dhiyalaŋumi gärulŋura?” bitjarra.
Bala ŋayinydja ŋunhi miyalktja waŋana bitjarra, “Dhuwala guḻku' malanha borum ḻukanharawunydja,
yurru dhuwala waŋganydja dharpa ŋayi Gunhu' waŋana yaka'yurrunana, bitjarrana gam', ‘Ŋuli nhe yurru ḻuka dhipuŋuruyinydja borum dharpaŋuru, ga mulkanydja yana dharpanha, nhenydja yurru rakunydhirrina.’”
Ga ŋayinydja waŋana ŋunhi moḻ'ŋunydja bitjarra, “Yä‐ä‐äw! Djawukina warray ŋiniya?” bitjarra. “Yaka warray nhe yurru rakunydhirri. Ḻatju' warray borum dhuwalanydja.
Ŋayi Gunhu' nhumalaŋgu yaka'yurruna bitjarrayinydja ŋunhi, liŋgu ŋayi dharaŋan yukurra; balakurruyinydja ŋunhi nhe yurru ḻuka, nhenydja yurru marŋgithirrina, biyapulnha wal'ŋu djambatjthirri, bitjan yana liŋgu bitjan Gunhu' ŋayipi yana. Nhe yurru ḻukanydja, bala nhe yurru marŋgithirrina bukmakkuna romgu, ŋamakurru'wunydja romgu ga yätjkunydja.” Ga bitjarra ŋayi ŋuriŋiyi moḻ'ŋuyu ḻakaraŋalanydja.
Bala ŋayi ŋuriŋi miyalkthu rumbi'mirriyaŋalana nhäŋalanydja yukurrana‐a‐a ŋunhiyi borum, bala nhanukala ḻatju'yinana maŋutjiŋuranydja ŋunhiyi borum, ga wiripunydja ŋayi ḏukṯukthinana yana, märr ŋayi yurru djambatjthirrina wal'ŋu, buluna ḻiya. Bala ŋayi gulkthurrunana ŋunhiyi borumdja, bala ḻukanana. Ḻukananydja ŋayi, bala ŋayi wiripunydja wekaŋala nhanukalayŋuwu dhuway'mirriŋuwuna, bala ŋayinydja ḻukana.
Yo, ḻukananydja maṉḏa, märr‐yuḻkthurrunana Gunhu'nha ŋunhi ŋayi waŋana yaka'yurruna ḻukanharawu. Ga dhunupana yana dhurrwaraŋuru ḻukanhaŋurunydja maṉḏa marŋgithinana, bala yana dharaŋarana; nhänharaminanydja maṉḏa djolarra'na maṉḏa, bala goranana maṉḏakuway maṉḏa. Bala maṉḏa gulkthurrunana man'tjarrnha marwatnha, bala djäma girri'na ŋäkirrmaranhaminyarawuna maṉḏakuway maṉḏa.
Ga ŋulinyaramirriyu munhaku maṉḏa ŋäkula Gunhu'nha rirrakaynha, ŋayi marrtjina yukurrana ŋuliwitjarra gärulkurru. Ŋäkulanydja maṉḏa, bala waṉḏinana nhanukala, retjalilina djuḻuḻ'yurruna.
Yurru Garraynydja wäthurrunana nhanŋu ḏarramuwunydja, “Way, wanhaka dhika nhe yulŋunydja?” bitjarra.
Bala ŋayi ḏarramunydja buku‐wakmaraŋala waŋana bitjarra, “Dhuwala ŋarra ŋäkula nhuna rirrakaynydja, bala ŋarra barrarinana nhuŋu. Ŋarra waṉḏina djuḻuḻ'yurrunana nhokala, liŋgu djolarra'na ŋarra dhuwala yulŋunydja,” bitjarra.
“Yolthu nhuna waŋana djolarra' ḻakaraŋalanydja?” bitjarra ŋayi Gunhu' waŋana ŋurikala ḏarramuwala. “Mak nhe dhuwala ŋunhiyi borum ḻukana, ŋunhi ŋarra nhuŋu waŋana yaka'yurruna ŋurikiyi.”
Bala ŋayinydja waŋana buku‐wakmaraŋala balanydja ŋunhiyi ḏarramunydja bitjarra, “Ŋuriŋiyi dhuwala miyalkthu ŋarraku wekaŋala, ŋunhi nhe djäma ŋanya ŋarraku. Ŋayi ŋarraku wekaŋalanydja, bala ŋarra ḻukanana,” bitjarra.
Ga bulu ŋayi waŋana Garray ŋunhi miyalknhana, “Nhäku nhe ŋunhi bitjarrayinydja?” bitjarra. Ga ŋayinydja maŋutji‐wulaŋala ŋanyana, “Ŋuruŋu dhuwala ŋarranha mayali'‐wilkthurruna moḻ'ŋuyu, bala ŋarra ḻukanana,” bitjarra.
Bala ŋayi Gunhu' waŋana moḻ'ŋunhana bitjarra gam'. “Ŋarranydja nhuna yurru dhuwala dhä‐ḏir'yunna, liŋgu nhe bitjarrayi yolŋunha, Nhepi yana nhina yukurra yurru warumukŋuranydja romŋura. Dhipuŋurunydja dhurrwaraŋuru nhe yurru djuryunna yana marrtji bala dhulmuyuna nhokalay nhe; ga ŋathanydja nhuŋu ḻukanharawunydja dhukun' yana.
Nhenydja ga dhäyka yolŋu yurru gunyambi'manydjina; nhokuŋu yo‐yuthu ga nhanukuŋunydja yo‐yuthu yurru yukurra bitjanna liŋgu bunharamirrina. Yurru yolŋuwalanydja nhanukalanydja mala‐wunharayu yurru muḻkurrnha nhuna binydjitjkuma, ga nhenydja ŋanya yurru ḻäwuma ḻuku warray.” Ga bitjarra ŋayi Gunhu' waŋana moḻ'ŋunhanydja.
Bala ŋayi bilyurruna Gunhu', ga waŋana miyalknhana, ŋayi ḻakaraŋalanydja bitjarra nhanŋu gam'. “Dhipuŋurunydja dhurrwaraŋuru nhenydja yurru galŋa‐yätjthirri rerriyu yothuwala gänharayu, Ga ŋuliwitjandhinydja ŋunhi yurru yothu dhawal‐wuyaŋirri, nhenydja yurru wirrkina wal'ŋu rirrikthun manapan. Nhe yurru djälthirri nhokalayŋuwu dhuway'mirriŋuwunydja, ga ŋayina yurru ŋurruŋydja nhuŋu.”
Ga ŋuliŋurunydja ŋayi Gunhu' waŋana ŋurikala ḏarramuwalana, bitjarrana gam'. “Nhenydja märraŋala warray nhuŋuway miyalknha dhäruk, bala ḻukana warray ŋunhiyi, ŋunhi ŋarra waŋana yaka'yurruna, yakaŋuwu ḻukanharawu. Liŋgu nhe bitjarrayinydja mäkiri'‐yarryurrunana ŋarrakalaŋuwu dhärukkuna, dhuwalanydja yurru wäŋa munathany'tja goḏuy‐wumana. Nhe yurru djämanydja mirithirrina wal'ŋu, bitjanna liŋguna yurru yukurra djäma ŋuthanmaranharawunydja ŋathawunydja,
liŋgu nhäŋiniŋ'nha ga ŋula nhä ḏirriṯirri' mäypamirrina mulmuna yukurra yurru gurarrthirri munatha'ŋuranydja, ga ŋunha ḏiltjiwuynha ŋatha nhe yurru ḻukanydja.
Yo, djämanydja nhe yurru buku‐worr'mirriyuna, munathany'tja buḻŋu'kuma djäma, märr yurru ŋunhiliyi munatha'ŋura ŋatha malanha ŋuthan wal'ŋu. Djämanydja nhe yurru yukurra‐a‐a, yana liŋgu‐u‐u ga rakunydhirri, balayi munatha'yirriyi. Yo. Ŋarra nhuna djämanydja beŋuru munatha'ŋuru, ga balayi nhe yurru yulŋunydja munatha'yirrina.” Ga bitjarra ŋayi Gunhu' waŋananydja ḻakaraŋala, liŋgu yolŋu warray bitjarrayinydja ŋunhi barrkuwatjkunhamina Godkala, bala gärrinana yätjlilina romlili.
Bala ŋayi ḏarramuyunydja yäku‐nherrarana nhanŋuway miyalknhanydja Yepnha, liŋgu ŋayinydja ŋunhi ŋäṉḏi'mirriŋu bukmakkuna yolŋu'‐yulŋuwu ŋilimurruŋgu, dhiyakuna dhuwala yukurra nhina bukmakŋura wäŋaŋura, buku‐ḻiw'marama yana.
Ga ŋuliŋuruyinydja ŋayi Gunhu'yu bumara wäyin, bala yana märraŋalana barrwaṉ'tja, bala djäma girri'na maṉḏaku dhaḻ'yunminyarawuna, ŋäkirrmaranharawuna Yadamgu ga nhanukalayŋuwu miyalkkuna.
Ga ŋuliŋuruyinydja dhurrwaraŋuru Gunhu' waŋana bitjarra. “Yo, dhiyaŋunydja‐wala dhuwalayi ḏarramu marŋgina, balanyarana ŋayi bitjan ŋilimurru; marŋgina ŋayi ŋamakurru'wu romgu ga yätjku, liŋgu djarr'yurruna ŋayi ŋuriŋiyi yolŋuyu yätj yana rom. Bala dhipuŋurunydja dhurrwaraŋuru walala yurru yolŋu'‐yulŋu yakana nhina yukurra walŋamirriŋuranydja romŋura; yakana ŋayi yurru yolŋu goŋ‐djarryun, bala gulkthun borum dhipuŋuru walŋa‐wekanharamirriŋurunydja dharpaŋuru. Yakana yurru yolŋuyu walalay ḻuka ŋunhiyinydja borum, bala nhina yukurra walŋa‐weyindja, gupaḏalnydja wal'ŋu,” bitjarra ŋayi Gunhu'yu waŋananydja.
Bala ŋayi djuy'yurruna dhawaṯmaraŋalana ŋanya ŋunhiyi yolŋunha beŋuru walŋamirriŋurunydja gärulŋuru, ga ŋunhala gali'ŋurana ŋayi yurru yukurra djäma munathany'tja, ŋunhi ŋayi maḻŋ'thurruna beŋuruyi munatha'ŋuru.
Yo. Gunhu'yu gukuŋalana yolŋunhanydja maṉḏanha, dhawaṯmaraŋalana ŋuliŋuruyi gärulŋurunydja Yedanŋuru. Bala ŋayi Gunhu'yu nherrara djiwarr'wuynhana yolŋunha dhurrwaralili gärullili, gali'lili dhimurru'lilinydja, gunganharawuna ŋurikiyi gärulwunydja. Ŋayi yukurrana dhärrananydja ŋunhiyi djiwarr'wuynydja yolŋu goŋ‐yiki'mirrina, yurru yikiny'tja ŋunhi bitjan ŋäṉarrmirri gurthamirri, bitjarrana liŋguna yukurrana djaḻkarr'yurrunanydja bala ga lili, märr yurru yakana ŋula yol yolŋu marrtjinydja ŋuliwitjan; yakana yurru yolŋuyu galŋa‐yurrwuyun ŋunhiyi dharpanha walŋa‐wekanhamirrinhanydja.
Bala Yadamdhunydja Yepnha märraŋalana nhanŋuway miyalknhana, bala ŋayi yothu'mirriyinana, ga yothuny'tja nhanŋu dhawal‐wuyaŋina ŋunhi ḏarramu. Ga ŋayi Yeptja waŋana bitjarra, “Garrayyu ŋarranha guŋga'yurrunanydja, bala ŋarra gurrukaŋalana yothuny'tja ḏarramuna.” Bala ŋayi yäku nherrara ŋunhiyi yothu'nhanydja Gayinnha.
Ga yalalaŋumirriyunydja ŋayi biyapul gurrukaŋala yothu'nha, ga yäkunydja ŋayi ŋanya nherrara Waypul. Dhuwalayi yothu maṉḏa ŋuthara marrtjina wakindhinana, bala ŋayi ŋuli Waypulnydja djäka yukurranha wäyinguna walalaŋgu, ga ŋayi Gayindhunydja djäma yukurranha ŋuli ŋuthanmaranha ŋatha marrtjinya.
Waŋganymirriyunydja ŋayi Gayindhu guḻkthun ŋatha ga borum malanha, bala gäma mundhurr wekama Garraywuna.
Ga ŋayi Waypulyunydja bitjandhi liŋgu gäma mundhurr Garraywu, yurru ŋayinydja gäma wäyin läm, ŋurruŋu maḻamarr ŋunhiyi wäyin dhawal‐wuyaŋinyaranydja. Bumaranydja ŋayi ŋunhiyi wäyinnha Waypulyu, bala batharana ŋunhi gal'ŋu yaḻmanga', mundhurrnydja Godku. Bala Garrayyunydja wirrkina ŋoy‐ŋamathinana märraŋala Waypulwuŋunydja mundhurr, ga ŋanyapinyay Waypulnha manapara.
Yurru ŋayi yaka Gayinnhanydja märraŋala, ga mundhurr nhanukuŋu ŋunhi, gonha'yurrunana nhäŋala ŋanyanydja, liŋgu yaka dhunupa ŋayi gäŋala Gayindhunydja. Bala ŋayinydja marrtjina Gayindja wirrkina ŋaramurryina, bena ŋurru‐yupthurrunanydja.
Bala ŋayi Garrayyunydja waŋanana ŋanya Gayinnha, “Nhäku warray nhe mari‐wunananydja? Nhäku nhe ŋurru‐yupthurrunanydja?
Ŋunhi nhe bini djäma ŋamathanha, rom‐dhunupayinya ŋuli ya', nhunanydja ŋarra bini bitjanayi liŋgu märranhayi. Ŋuli nhe yurru yakanydja rom‐dhunupayirri, ŋayi yukurra yätjtja galkunna nhuŋu, dhuwalana ya' galkina, mulkana nhuna yurru, liŋgu wirrkina ŋayi ŋunhiyi yätjtja nhuŋu ḏukṯuk ŋayathanharawu. Ma', nhenydja djuḻkmaraŋana yätjnha, märr ŋayi yurru yaka nhuŋu buŋgawayirri,” bitjarra ŋayi Garray waŋananydja.
Ŋuliŋurunydja dhurrwaraŋuru ŋayi Gayindhu waŋana nhanŋuway gutha'mirriŋunha bitjarra, “Way Waypul, ŋali maṉḏa marrtji ŋunhamala go, märr‐barrkulili,” bala yana maṉḏa marrtjinana. Ŋunhalanydja ŋayi mulkanana nhanŋuway gutha'mirriŋunhanydja Gayindhu, bala bumara murrkay'kuŋalana.
Bala Garrayyunydja waŋana ŋanya Gayinnha bitjarrana, “Way, wanhakana nhuŋu gutha'mirriŋunydja dhika?” Ga ŋayinydja buku‐ruŋiyinmarama Garraywu bitjanna, “Yo‐o‐o? Yaka warray ŋarra marŋgi nhanŋu. Yol dhuwala ŋarra yolŋunydja? . . . ŋarra ŋuli be gutha'mirriŋuwunydja djäka marrtji?”
Bala Garraynydja waŋana nhanukala Gayingala bitjarra, “Nhäku dhuwala nhe bumara nhuŋuway gutha'mirriŋunhanydja? Ŋarra yukurra ŋämana dhuwala gulaŋdja nhanŋu, wäthunna yukurra ŋarraku ŋulaŋuru munatha'ŋurunydja.
Nhuŋunydja yurru marina yukurra buna bitjanna liŋguna; galŋa‐yätjthirrina nhe yurru nhinanydja yukurra, liŋgu nhe gutha'mirriŋunha nhuŋuway nhe bumara rakunyguŋala.
Ŋunhi yurru nhe marrtji munatha' belama, dholkuma ŋatha malanha, yakana yurru dhiyalanydja gay' munatha'ŋuranydja ŋatha ŋuthan nhuŋu. Ga nhenydja yurru yukirriya yana marrtjiya bala ga lilina, wirwiryurra wäŋamiriwnha, wäŋanha ŋuparra.”
Bala Gayindja waŋana Garraywala bitjarrana, “Dhuwalanydja dhuwala ŋutu'na ŋanya dhä‐ḏir'yunara ŋiniya, ŋarranydja yurru rakunydhirrina,
bili nhe ŋurrkaŋalana ŋarranha yarrkmaraŋalana. Wakinŋuyirrina ŋarra yurru, ga mulkuruna ŋarra yurru marrtji djingaryun, bala buma yurru rakunygumana ŋarranha ŋula yolthu yolŋuyunydja.”
Yurru ŋayi Garrayyunydja waŋana ŋanya bitjarra, “Bäyŋu nhuna yurru bumanydja ŋula yolthu.” Bala ŋayi Garrayyunydja gurrunhara yiŋarray'yunarana nhanukala nhanukuŋuway, märr yurru yakana ŋula yolthu bumanydja ŋanya.
Bala yana ŋayi Gayindhu gonha'yurrunana Garraynhanydja, dhawaṯthurrunana marrtjina ŋuliŋurunydja wäŋaŋuru. Marrtjinanydja ŋayi bala, dhut‐gay nhinana nhäyikayuna yäkulili, nhinananydja ŋayi Yedandhuna ŋunha gali'lili dhimurru'lilina.










Yo, ŋunhi ŋayi Godthu djäma ŋurruŋunha wal'ŋu yolŋunha Yadamnha yäkunha, ŋayi djämanydja ŋanya djan'kukuŋala yana dhika bitjarra yana bitjan ŋayipi God;
ŋayi djämanydja ḏarramukuŋala ga dhäykakuŋala, bala yana ŋayi waŋanana maṉḏaku, “Ŋarrapi yurru nhumalanha dhika wal'ŋu yana goŋmirriyamanydja,” bitjarra.
Bala Yadam nhinananydja yukurrana dhuŋgarranydja ŋupara 130, ga ŋuliŋurunydja dhurrwaraŋuru Yadamgu biyapul walkurnha‐maḻŋ'thurruna, yurru ŋayi ŋunhi gäthu'mirriŋunydja nhanŋu ŋayipiyinyara djan'kuna dhika Yadamdhinyarana, ga yäku nherraranydja ŋayi ŋanya walkurnhanydja nhanŋuway Djap.
Yadamdja mukthurrunaŋga yana yukurrana nhinana‐a‐a, yumurrkuny'tja nhanŋu marrtjina guḻku'thinana, ḏarramuwurrunydja ga dhäykawurrunydja, yana liŋgu‐u‐u wirrkina wal'ŋu ŋayi worruŋuthina, bala yana ŋayi rakunydhinana, dhuŋgarranydja nhanŋu Yadamgu 930‐na.
<range>
Yadamgunydja ŋunhi walkur Djap ŋuthara wakindhina ḏarramuyinana, bala ŋayi walkurmirriyinana, ga yäku nherraranydja ŋayi ŋanya walkurnhanydja nhanŋuway Yenutj. Ga ŋuliŋuruyinydja bala guḻku'thinana walkurnydja nhanbala marrtjina, ḏarramuwurru ga dhäykawurru, yana liŋgu‐u‐u Djaptja marrtjina worruŋuyinana, bala yana ŋayi ḏalpamdhinana, dhuŋgarranydja nhanŋu Djapku 912‐nha.
<range>
<range>
Bala ŋuliŋurunydja Yenutjkuna walkur maḻŋ'thurruna yäku Genan, ga wiripuwurru biyapul nhanŋu yumurrku', bala yana ŋayi rakunydhinana Yenutjtja, dhuŋgarranydja nhanŋu 905‐nha.
<range>
<range>
Ga ŋayinydja Genandhunydja walkur‐märraŋala yäkunha Mayalalinhana, ga bitjarrayi yana liŋgu ŋayinydja miṯtji bumara; rakuny gay' ŋayinydja Genandja, dhuŋgarranydja nhanŋu 910‐nha.
<range>
<range>
Bala walkurna nhanŋu walŋanydja nhinana yukurrana yäku Mayalalina, ga ŋayinydja walkur‐märraŋala yäkunha Djäritnha, ga bitjarra yana liŋgu wiripuwurrunhanydja ŋayi mala bumara yukurrana yumurrku'nha, yana liŋgu dhuŋgarra nhanŋu 895‐nha, bala yana ŋayi rakunydhinana.
<range>
<range>
Ga nhanŋunydja Djäritkunydja walkur maḻŋ'thurruna yäku Yenuk ga wiripuwurru djamarrkuḻi', ga ŋayinydja rakunydhina, dhuŋgarra nhanŋunydja 962‐na.
<range>
<range>
Ga nhanŋunydja Yenukkunydja maḻŋ'thurruna walkur ga Mathutjila yäku. Yenuktja yukurrana nhinana waŋganyŋura yana rrambaŋi Godkala, ga biyapul nhanŋu yumurrku' marrtjina maḻŋ'thurruna. Bitjarrana liŋguna yukurrana Yenuktja nhinana galkina yana rrambaŋina wal'ŋu Godkala rom‐dhunupana, yana liŋgu ga dhuŋgarra nhanŋu marrtjina mulkana 365‐nha, bala ŋayinydja marrtjina wiḏi' bitjarra, bili ŋayipina Godthuna ŋanya Yenuknha djaw'yurruna‐wala, bena gonhana.
<range>
<range>
<range>
Bala ŋuliŋurunydja dhurrwaraŋuru nhanŋuna Mathutjilawuna walkur maḻŋ'thurruna yäku Lamiknha, ga bitjarrayi yana liŋgu wiripuwurru yumurrku' nhanŋunydja marrtjina maḻŋ'thurruna bala, ga ŋayinydja rakunydhina dhuŋgarranydja nhanŋu Mathutjilawu 969‐nha.
<range>
<range>
Ga maḻŋ' gay' nhanŋu Lamikkunydja walkur, yäkunydja ŋayi Nowa, ga wiripuwurru biyapul nhanŋu yumurrku' maḻŋ'thurrunayi, bala yana ŋayi rakunydhinana, ga dhuŋgarranydja nhanŋu Lamikku 777‐nha.
<range>
<range>
<range>
Ga Nowanydja yukurrana nhinana‐a‐a, maḻŋ' gay' nhanŋunydja walkur walala ḻurrkun', yäku Djim ga Wäm ga Djaypip, yurru nhanŋunydja dhuŋgarra Nowawunydja ga 500‐nha.
Yo. Yolŋunydja walala marrtjina malanydja dhaŋaŋdhinana, bala marrtjina barrkuwatjthinana dhikana buḻwaŋ'thurrunana wäŋalili ga wäŋalili, wiripuna ga wiripuna wäŋa mulkana, ga yumurrkuny'tja maḻŋ'thurruna marrtjina guḻku'thinana dhika, ḏarramu ga miyalk, ga dhäykawurrunydja ŋunhi maḻŋ'thurruna ŋanya dhika ḻatju'mirrina. Ga ŋuriŋi waŋarryu walalay nhäŋala yolŋu'‐yulŋunha wal'ŋu dhäykawurrunha, djana'mirri ḻakaraŋalana, mel‐ŋamathinana, bala walala marrtjina djarr'yurruna märra'‐marraŋalanydja walalaŋguway walala miyalknhana walalanha. Bala ŋuriŋi miyalkthunydja walalay gurrukaŋala yumurrku'nhana ŋuripa waŋarrwana walalambala, bala yana ŋunhi yumurrkuny'tja dhawal‐wuyaŋinana maḻŋ'thurruna marrtjina ŋutu'mirrina dhika ŋanya, ganydjarr motjmirrina. Yo, dhuwala walala ŋunhi waŋarrnydja walala ŋunhi walala yukurranha ŋuli nhinanha ŋunhala bala be wal'ŋu baman' birr', ga mukthun yana ŋilimurru ŋäma walalanha yukurra dhiyaŋunydja‐wala. Ga Godthunydja nhäŋala ŋunhi yolŋunha walalanha, yurru walala wirrkina yätjthinanydja, yakana ŋamathina nhanukala maŋutjiŋura, bala yana ŋayi waŋanharaminana bitjarrana, “Yakana yana yurru yolŋunydja weyin nhina walŋa dhiyala munatha'ŋuranydja gay'; walala yurru nhinanydja märr‐gurririna, 120‐na dhuŋgarra, bala yurru dhawar'yunna, rakunydhirrina yurru.”
<range>
<range>
<range>
Yo, Garrayyunydja nhäŋalana yukurrana yolŋunhanydja walalanha dhipalanydja munatha'lilinydja wäŋalili, yurru bukmaknha yolŋunydja romdja yätjthinana wirrkina; walalaŋguŋu guyaŋinyara djarrpi'na mirithirrina, ga bitjarrana liŋguna walala yukurrana djäma walalaŋgalaynha djälkurru, yätjnha dhika wal'ŋu ŋunhina ya'.
Garrayyunydja nhäŋala, bala yana wirrkina ŋoy‐yätjthinanydja, bala ŋayi waŋanana bitjarra, “Ŋarra bini ŋunhi yaka muka yolŋunhanydja djäma munatha'lilinydja.
Ŋarranydja yurru dhuwala rumbal‐winya'yunmaramana dhuwala yolŋunhanydja walalanha, warrpam' dhawar'maramana yurru yolŋunha ga wäyinnhana manapan ga ŋula nhä wiripu malanha; warrpam' yurru dhawar'marama buwayakkumana.”
Yo, warrpam'nha yolŋunydja rom yätjthina, bukmaknha yana dhika, yurru waŋganynha yolŋu yukurrana nhinana rom‐dhunupanydja ŋamathinanydja maŋutjiŋura Garraywalanydja, waŋganynha yolŋu yäku Nowana.
Yo, Nowanydja ŋunhi yolŋu rom‐ŋamakurru' yana, nhinananydja ŋayi yukurrana waŋganyŋura yana Godkala, ga yumurrkuny'tja nhanŋu Nowawu ḻurrkun', yäkunydja walala Djim ga Wäm ga Djaypip.
<range>
Ga wiripu‐guḻkuny'tja yolŋu walala gatjpaḻ'yurruna ŋapana‐wekanharamina Garraywala, yätjnha rom djäma goḏuy‐wunharaminana marrtjina, walalaŋgu romdja waŋganynha yana ŋunhina bili yätjnha wal'ŋu bitjanna liŋgu, bunharaminyana murrkay'kunhaminyana yanana.
Yo, Garrayyu Godthu nhäŋalana yolŋunhanydja walalanha dhipala munatha'lilinydja,
bala yana ŋayi ḻakaraŋala Nowawu, waŋana ŋanya bitjarra, “Ŋarranydja yurru dhuwala rumbal‐winya'yunmarama buwayakkumana dhuwali ya' yolŋunhanydja walalanha, liŋgu walala yukurra goḏuy‐wunhamirri warray, ga marinydja buḻwaŋ'thurrunana bawala'mirrikurru wäŋakurru buku‐ḻiw'marama.
Bukmaknha yurru murrmurryundja yolŋunydja miṯtji, yurru nhepina ga nhuŋu miyalknha ga yumurrku' nhuŋu ga nhokalaŋuwu yumurrku'wu dhäykawurru, nhumana yurru walŋathirrinydja. Gatjuy nhe yurru mitjiyana dhuḻ'yurranydja nhumalaŋguway; dhuḻ'yurranydja marrtjiya nhe yurru yindikuŋa wal'ŋu yana, ga wirrki wuṉḏaŋarrkuŋanydja, ga gulkthu'‐gulkthunmaraŋa dhaḻakarrnydja malanha bala. Gungaŋanydja gapuŋuru gärrinyaŋuru nhäwithu gonydjuy'yu, liŋgu ŋarra yurru djuy'yun waltjaṉ, ŋutu'na waltjaṉ dhipali‐wala munatha'lili; warrpam' yurru nhä malanha dhä‐monygumana, bala yurru murrmurryunna marrtji ŋunhala djinawa' gapuŋurana.
<range>
<range>
<range>
Nhumapina yumurrku'na yana nhuŋu yurru walŋanydja.
Ga wäyinnhanydja nhe yurru märra'‐marraŋayi dhipaliyi wapmaraŋa marthaŋalili, miyalknha ga ḏarramunha, wiripunha ga wiripunha wäyinnha malaŋunha, märr walalanydja yurru walŋathirriyi.
<range>
Ga ŋathanydja walalaŋgu märraŋayi dhipali marthaŋalili.” Bitjarra Godthu ḻakaraŋala Nowawalanydja.
Bala yana Nowayunydja djämana‐wala yana dhunupana, bitjarra yana liŋgu ŋunhi God waŋana nhanukala.
Dhuḻ'yurrunana‐a‐a ŋayi marrtjina bala Nowayu, yana liŋgu‐u‐u marthaŋa ŋunhi warrpam'nha ŋamathinana. Bala yana ŋuliŋurunydja Garrayyu waŋana ŋanya Nowanha bitjarrana, “Gatjuy nhuma gärriyana‐wala dhipali marthaŋalilinydja, nhumapi yana dhuwali bili walala yurru walŋathirrinydja, liŋgu nhepina waŋganynha ŋuli yukurra nhina ŋamathamanydja wal'ŋu. Wäyinnhanydja walalanha wapmaraŋana yukirriya, gärrinyamaraŋana walalanha, liŋgu galkina ŋarra yurru djuy'yunna waltjaṉdja, ga warrpam' yurru nhä malanha murrmurryundja marrtji.”
<range>
<range>
<range>
Yo, ŋayi Nowayu djämanydja warrpam' yana dhawar'maraŋala nhaltjarra Godthu nhanŋu ḻakaraŋala. Nhanŋu Nowawu dhuŋgarranydja 600‐nha ŋulinyaramirriyu ŋunhi walala yukurrana wapthurrunana marthaŋalilina. Dhark‐dharkthinanydja walala bukmak yana, Nowa ga miyalk nhanŋu ga yumurrku' nhanbala, ga wiripuna ga wiripuna wäyindja malanha. Wapthurrunanydja walala yukurrana, dhawar'yurrunanydja, bala Godthunydja ŋayipina goŋdhu dhaḻ'yurruna dhurrwara ŋunhi marthaŋanydja, wuṉḏaŋarrkuŋalana wal'ŋu yana. Nhinanydja walala yukurra ŋunhili djinawa' marthaŋaŋuranydja walu ŋupanna‐a‐a, yana liŋgu‐u‐u ga 7 walu djuḻkthurruna, bala ŋayinydja marrtjina djiwarrny'tja ŋunha ḻapthurrunana, yurru ŋayi waltjaṉdhu djurrŋguḻ'yurrunana gay, ŋutu'na dhika waltjaṉ bunana walalaŋgu.
<range>
<range>
<range>
<range>
<range>
<range>
<range>
<range>
<range>
<range>
<range>
Yo, waltjaṉdhunydja ŋuriŋinydja dharyurrunana marrtjina‐a‐a, yana liŋgu ga gapunydja marrtjina ŋanbaw'yurrunana dharyunara, ga ŋurukuy munatha'wuy ŋamuny'tjurruna marrtjina. Mukthurrunaŋga yana dharyurruna‐a‐a, munha ŋupara ga walu ŋupara weyinnha dharyurruna, yana warray dhuwala ga 40 walu mulkana, ga gapunydja marrtjina dhaŋaŋdhinana garrwarthinana, bena wirrkina monyguŋalana wäŋanydja ŋarakanydja, warrpam'nha dhikana guḻwuḻyurrunana. Ga bukmaknha nhä malanha liŋguna murrmurryurrunana marrtjina, yolŋu ga wäyin ga be nhä malanha warrpam'nha dhiŋgaŋala, ŋurru‐ḻupthurrunana. Yurru ŋayinydja ŋunhi marthaŋanydja mukthurruna warray yukurrana bungaŋala, ŋurr'yurruna warray; ŋunhina yana liŋgu walŋathinanydja, Nowa ga wiripuwurru ŋunhi walala ŋunha marthaŋaŋura nhinana yukurrana, walalana walŋamirrinydja.
<range>
<range>
<range>
<range>
<range>
<range>
Ga gapunydja ŋunhi yukurrana bänina mukthurruna waŋgany rulu ŋaḻindinydja ŋupara, yakaŋga yana nyimdhurrunanydja.
Yurru mukthurruna yana Godthunydja yukurrana guyaŋina ŋanya Nowanha, yaka ŋayi meṉguŋala ŋanya, bala yana Godthu djuy'yurruna watana bo'yunarawu marrtjinyarawu, djaw'yunarawu gapuwu, bala yana marrtjina gapunydja ŋunha yir'yurruna, nyimdhurrunana marrtjina bala. Mukthurrunaŋga yana nyimdhurruna marrtjina bala‐a‐a gapunydja ŋunhi, yana liŋgu‐u‐u, ga marthaŋa marrtjina baṉḏany'thina, bala djingaryurrunana yukurrana ŋunhalana bäyma bukuŋurana, yäkunydja ŋunhiyi buku Yararat.
<range>
<range>
<range>
Bulnhaŋga yana marrtjina gapunydja nyimdhurruna, ga Nowanydja galkurruna yana yukurrana, yana liŋgu ga buku'‐wukunydja wäŋanydja malanha maḻŋ'thu‐maḻŋ'thurrunana marrtjina. Nhäŋa'‐nhaŋalanydja ŋayi buku malanha, bala märraŋala wäyinnha gaḻkarriŋunhana, bala yana djuy'yurrunana buṯthunmaraŋalana wäŋawuna nhänharawu. Bala ŋayi buṯthurruna‐a‐a yukurrana, nhäŋala marrtjina, ga yakana ŋayi roŋiyinanydja; mukthurrunaŋga yana buṯthurruna yukurrana ŋulaŋga yana ya' barrkukurru, yana liŋgu ga wäŋa baṉḏanydhina.
<range>
<range>
Bala ŋayi Nowayu ŋawatthurruna wiripuna wäyin murryil'nhana, ga ŋanyana djuy'yurruna nhänharawu marrtjinyarawu wäŋawu.
Buṯthurrunanydja ŋayi, marrtjina nhäŋala ḻiw'maraŋala‐a‐a, ga yakana ŋula maḻŋ'maraŋala wäŋa nhanŋuway nhinanharawu, bala ŋayi liliyi roŋiyina goŋlili Nowawala.
Nowanydja bulnha galkurruna yukurrana 7 walunydja ŋupara, ga djuḻkmaraŋala, bala ŋayi biyapul djuy'yurruna ŋanya murryil'nha. Buṯthurrunana nhinana ŋayi bala‐a‐a, dharr‐way nhäŋala dharpa man'tjarr, bala ŋayi buṯthurruna lili, gulk gay' gulkthurruna ŋunhiyi man'tjarrnydja, bala balayi buṯthurruna gäŋala nhinana Nowawalana. Bala ŋayi Nowanydja marŋgithinana ŋunhi gapunydja marrtjina nyimdhurrunana.
<range>
Bitjarrayi yana liŋgu ŋayi galkurruna märr‐gurriri, ga yanayi ŋayi djuy'yurruna ŋunhiyi murryil'nha; buṯ gay' ŋayinydja buṯthurruna gupaḏalnha yana‐wala, ga yakana ŋayi roŋiyinanydja lili.
Yo, marthaŋaŋuranydja walala yukurrana nhinana galki bini waŋganynha dhuŋgarra mulkanha, bala ŋayi Nowayunydja marrtjina ḻapmaraŋalana dhurrwaranydja ŋunhi marthaŋa, nhäŋala wäŋanydja munathany'tja baṉḏanydhinyarana marrtjinyara.
Yanayi walala galkurruna nhinana waŋgany ŋaḻindi, bay ŋayipi ga yuwalkkuŋala wäŋa warrpam' baṉḏanydhina.
Bala yana Godtja waŋana Nowawala bitjarra,
“Gatjuy nhuma dhawa‐yawaṯthurrana dhipuŋuru marthaŋaŋurunydja, nhuma yolŋu walala ga dhuwali wäyin malanha, märr yurru wäyindja walala yana marrtji buḻwaŋ'thunna, malana guwar‐yalkthunmirri guḻku'kumana, märr yurru wäŋanydja monyguma warrpam' wäyindhu biyapul.”
<range>
Bala walala yukurrana dhawa‐yawaṯthurrunana Nowanydja ga nhanŋu miyalk ga yumurrku' maṉḏaku ga walalaŋgu miyalk walala, ga bukmak wäyin, gaḻ'yunaramirri ga marrtjinyaramirri ga buṯthunaramirri; dhawa‐yawaṯthurrunana walala marrtjina ŋulaŋuru marthaŋaŋurunydja, warrpam'nha yana.
<range>
Bala ŋuliŋurunydja ŋayi Nowayunydja guṉḏana ŋal'‐ŋalmaraŋala barŋguŋala, dhaŋalkuŋala, bala ŋayi wäyinnhana walalanha bumara, bala batha'‐batharana ŋunhimalayi barŋlilinydja, mundhurrnha wekaŋala Garraywu.
Bala ŋayi ŋawululny'tja ṉoluŋdhinana marrtjina, buŋgandja garrwarthina, yurru ŋayi Garraynydja wirrkina goŋmirriyina nhäŋala ŋoy‐ŋamathinana, bala ŋayi waŋanana, “Liŋguna ŋarra marŋgina yolŋuwunydja ŋayaŋuwu, ŋunhi walala rom‐mäypathina beŋuru yana yutjuwaḻa'ŋuru, yurru yakana ŋarra biyapulnydja yurru buwayakkuma buma yolŋu'‐yulŋunha. Yo, wäŋanydja dhuwala djingaryun yukurra yurru ŋamathirrina yana; waluna ga munhana yurru, ga gawatha'yirri yurru ga rarranhdharr'yirri yurru, yana liŋgu ga buku yurru ŋunha mulka, bala dhawar'yunna yurru wäŋanydja.”
<range>
Ŋuliŋurunydja God waŋana goŋmirriyaŋalana Nowanha ga nhanŋu ḻurrkun'nha gäthu'mirriŋunha walalanha, waŋananydja ŋayi Garray bitjarra gam' walalaŋgu, “Ŋarrapi yurru nhumalanha goŋmirriyamanydja, märr nhuma yurru waka'‐yalkthunmirri yumurrku'nha, biyapul mala dhaŋaŋgunhamirri, barrku'‐barrkuwatjthirri marrtji yurru wäŋalili ga wäŋalili, buku‐ḻiw'marama wäŋakurrunydja.
Nhumapi yurru dhuwali walala wäyingunydja malaŋuwu buŋgawa, walala yurru barrarirrinydja nhumalaŋgu, ga nhumalaŋgalayi goŋŋura yana yurru dhuwala wäyindja walala nhina.
Nhuma yurru ḻukiya wäyinnhanydja ŋanak, ga ŋunha ŋatha ga borum, dhuwala nhumalaŋgu ḻukanharawunydja.
Ga ŋunhi nhe yurru wäyinnha wutthun, ŋäthilinydja nhe yurru gulaŋ ḻarrmaraŋa baṉḏany'kuŋanydja, ga yurruna ḻukiyanydja; yakana yurru nhuma gulaŋdja ḻuka, liŋgu gulaŋdja ŋunhi walŋa muka.
“Ŋuli yurru ŋayi yolŋuyu buma murrkay'kumanydja yolŋunha, ŋunhiyinhanydja yolŋunha yurru murrkay'‐bunharamirrinhanydja bumayi yana murrkay'kumayi, ga ŋuli yurru wäyindhunydja buma yolŋunhanydja, bala wäyinnhanydja nhuma yurru bumayi yana rakunygumayi, liŋgu ŋunhiyinydja Godthu djäma yolŋunhanydja mali bitjarra bitjan ŋayipi yana; yakana ŋuli yolŋunhanydja buŋu murrkay'kuŋunydja yolŋuyunydja.
<range>
“Yo, nhuma yolŋunydja walala miṯtji‐guḻku'thiyana, barrkuwatjthiyana biyakana yanana, warrpam'thurrana gungaŋa dhuwala munathany'tja wäŋanha, birrka'mirrina.”
Ga ŋuliŋurunydja Godthu waŋana Nowanha ga gutha'mirriŋunha walalanha Nowawu bitjarra,
“Ŋarranydja yukurra dhuwala dhawu'‐nherraṉmirri nhumalaŋgu yolŋuwu ga wäyingu, bukmakku yana ŋuriki ŋunhi ŋarra walŋakuŋala ŋuriŋiyi marthaŋayu,
<range>
dhuwala dhäruktja gay' ŋarra yukurra nherraṉna. Yakana yurru ŋarra biyapulnydja gapuyu ga waltjaṉdhu buwayakkuma bukmaknha ŋunhi yukurra nhä malanha nhina walŋamirri dhuwali munatha'ŋura.
Ŋarra yukurra yurru djärina nherraṉdja nhumalanha marŋgikumanydja, ŋayi yukurra yurru dhärranydja waŋupini'ŋura, yana guyaŋinyamirriyama yurru nhumalanha, ŋunhi ŋarra dhawu'‐nherrara nhumalaŋgu, liŋgu ŋarrakuŋunydja dhawu'‐nherraṉminyarawuy yurru djingaryun gupaḏainha‐wala yana.
<range>
Ga ŋarranydja yurru nhäma ŋunhi djärinydja, bala ŋarra yurru guyaŋirrina ŋarrakuŋuway dhawu'‐nherraṉaranydja ŋunhi; yakana biyapulnydja yurru ŋarra bukmaknha yolŋunha buwayakkuma gapuyu ga waltjaṉdhu.”
<range>
<range>
Ŋe, bala yuwalkthi dhuwala, djäriyunydja ŋuli yukurra ḏämbu‐ḻaymarama Godnha dhäruk ŋunhi ŋayipi wal'ŋu nherraṉmina.
Yo, dhuwala walala Nowawu djamarrkuḻiny'tja yäku gam', Djim, Wäm, ga Djaypip, ga dhiyakuŋunydja walalaŋguŋu mala‐bunhara bukmaknha yolŋu'‐yulŋu ŋunhi yukurra nhina dhiyala munatha'ŋura buku‐ḻiw'marama dhika.
<range>
Ŋunhi walala walma'‐walmananydja ŋuliŋuru marthaŋaŋurunydja, bala ŋayinydja Nowayunydja dholkuŋala borum wuḻuymu'yinyarana, bala ŋayi djämanydja weyika' ŋuliŋuru borumŋuru ga ŋänitji'na.
Ŋuliŋurunydja ŋayi ḻukanana yukurrana Nowayu, yana liŋgu ga leŋu ŋayi ŋuriŋiyi ŋänitji'yu, bala ŋorranana yukurrana buṉbuŋurana ḏalwaḏalwa'ŋura warraŋulnha, girri'miriwnha.
Ŋayi Wämdhu nhäŋalanydja ŋanya, bala yana marrtjina ga ḻakaraŋala wäwa'mirriŋuwana maṉḏapala,
bala ŋuriŋiyi märrma'yu maṉḏa yana märraŋala ŋunhi girriny'tja Djimdhu ga Djaypipthu, bala maṉḏa marrtjinanydja dhuḏi'thuna, bala yana bäpa'mirriŋunhanydja ŋäkirrmaraŋalana maṉḏakuway ŋuriŋi girri'yuna; yakana maṉḏa ŋula nhäŋala ŋanya ŋunhimala djolarra'lilinydja.
Ga ŋunhi ŋayi gaŋgathina yakurrŋurunydja Nowa, leŋuŋurunydja ŋunhi, bala yana ŋayi waŋana dhäruknha wekanhamina goŋmirriyaŋala maṉḏanha Djimnha ga Djaypipnha, yurru ŋanya Wämnha yaka warray goŋmirriyaŋalanydja ŋayi waŋana, ŋayinydja yurru Wämdja djämamirri yana maṉḏaku wäwa'mirriŋuwu maṉḏaku ŋurikiyi.
<range>
<range>
<range>
<range>
Yo, nhinananydja ŋayi yukurrana Nowa‐a‐a, ga worruŋuyina, bala ŋayi ŋuliŋurunydja dhawar'yurrunana 950‐na dhuŋgarranydja. Yo, Nowawala ḻurrkun'thu gäthu'mirriŋuyu walalay miṯtji‐bumarana yukurrana yumurrku'nha walalaŋguway, yana liŋgu walalaŋgala yumurrku'yunydja mala‐bumara, ga walalaŋgalanydja yumurrku'yu ga bitjarra yana liŋgu mala‐bumara, weyin‐märraŋalana bitjarrana bili, bitjarrana bili, yana liŋgu ga gaŋdhurruna miṯtji yolŋu walala, malana ga malana ga malana yolŋunydja walala nhinana yukurrana ŋulinyaramirriyu, ga bukmaknha yolŋu'‐yulŋu ŋunhi yukurra nhina dhuwala ŋarakaŋura buku‐ḻiw'marama nhanukuŋuway Nowawuŋu malanydja bunhara yana.
































Ga ŋulinyaramirriyunydja ŋäthilinydja bukmak ŋunhi yolŋu walala ŋuli yukurranha waŋanha waŋganygurru yana dhäruktja,
ga nhinanhanydja walala yukurranha wäŋaŋuranydja balkuwarra'ŋura, baṉarra'ŋura yana wäŋaŋura, ŋunhala Bapilun.
Walala waŋanharaminanydja, walala yurru nhina ŋunhili bili wäŋaŋura mukthunna, waŋgany yana mala: bitjarrana walala waŋanhaminanydja gam', “Ŋilimurrunydja yurru ga dhiyalana yukurra nhina. Gul' ŋilimurru dhoḻuna dhiṯthun, bala ŋomaṉna wuṉḏaŋarrkuma gurthayuna, märr ŋilimurru dhuḻ'yun yurru wäŋana ŋilimurruŋguway dhiyala. Ŋilimurru yurru dhuḻ'yundja buṉbu dhiŋgikuma wal'ŋu yana, be‐wala weyinguma yurru, märr yurru dhanu'yun ŋunha wal'ŋu djiwarrny'tja wäŋa; dhiyaŋunydja ŋilimurru yurru yäkumirrina walala yolŋu'‐yulŋu, yindithirrina wal'ŋu yurru mala, märr ŋilimurru yaka muka barrkuwatjthirrinydja wäŋalili malanyŋulili.” Bitjarrana walala waŋanharaminanydja, bala yana walala ŋurru‐yirr'yurruna djämana, dhuḻ'yurrunana marrtjina.
<range>
Yo, Garrayyunydja Gunhu'yu nhäma yukurra walalanha, ŋunhi walala marrtji dhuḻ'yun walalaŋguway wäŋa malanha ŋunhimala, ga biyapul ŋunhi yindi buṉbu walala marrtji dhuḻ'yun weyinguma.
Ŋe, Garrayyunydja nhäma yukurra, bala yana waŋa bitjanna, “Yolŋunydja walala yukurra dhuwala nhina waŋgany yana mala, ga waŋgany yana dhäruktja. Ŋuli walala yurru bitjandja liŋgu waŋganyŋuranydja nhina yukurra, waŋganydja mala, galki walala yurru marŋgithirrina, bala yurru walala ŋula nhä djämana ŋunhi walalawuy yurru nhäku ŋula ḏukṯukthirri.
Ŋarra yurru dhäruktja djambina gulk‐gulkthunna gam' walalanha, barrkuwatjkumana; walala waŋanydja yukurra yurru wiripuna ga wiripuna dhäruktja, märr walala yurru ŋäma dhäruktja ŋamunharamirrina.” Bitjarra ŋayi Godthu waŋananydja.
Ga bitjarrayi ŋayipi Godthu yana barrkuwatjkuŋalanydja marrtjina yolŋunha walalanha wäŋalili ga wäŋalili dhika, wiripulilina ga wiripulilina. Ḏaḏawyurrunana walala dhuḻ'yunaraŋuru buṉbuŋuru ŋuliŋuruyinydja, bala yana barrkuwatjthinana marrtjina dhika, wäŋgaŋalana yukurrana.
Ga yäkunydja ŋayi ŋunhiyi wäŋa Bapilun, liŋgu ŋunhalayinydja wäŋaŋura Garrayyu djambi walalanha dhäruk malalili ga malalili ga malalili, yurruna yolŋunydja walala buḻwaŋ'thurruna dhika wäŋakurru buku‐ḻiw'maraŋalanydja.
Guḻku'na dhuŋgarranydja marrtjina djuḻk‐djuḻkmaraŋala‐a‐a, maḻŋ' gay' Dera yäku yolŋu ŋulinyaramirriyu, yurru ŋayi ŋunhi yarraṯaŋurunydja Djimgala, ŋurikala ŋunhi ŋayi Nowawu gäthu'mirriŋu. Ga nhanŋu Derawu walkurnydja ḻurrkun', dhuwala walala yäkunydja Yipuram ga Näyu ga Yaran. Yo, ŋulinyaramirriyunydjayi Dera ga nhanŋu gäthu'mirriŋu walala ŋunhi ḻurrkun' nhinananydja walala yukurrana nhäyika yäkuŋura wäŋaŋura ŋunhala Wo. Bala yana Yipuramdhunydja märraŋala dhäykanhana yäkunha Saraynha, yurru ŋuriŋiyi Sarayyu yaka ŋula yothunhanydja gurrukaŋala, yothumiriw yana yukurrana ŋayi nhinana. Ga nhanŋu Yarangunydja maḻŋ'thurruna walkur yäku Lot, ga ŋuliŋurunydja dhurrwaraŋuru bala ŋayi Yarandja rakunydhina ŋunhiliyina Wona wäŋaŋura.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
Wiripunydja ŋayi waŋa Dera nhanŋuway gäthu'mirriŋunha Yipuramnha bitjan gam', “Gul' ŋilimurru marrtjina ŋi' . . . nhäyikalili Gaynanlilina, ŋilimurru ŋunhalana nhina yukurra yurru.” Bala yana yuwalkthi walala gonha'yurruna ŋunhiyinydja wäŋa Wonydja, Derayu, ga nhanukala gäthu'mirriŋuyu Yipuramdhu ga miyalkthu nhanukala Sarayyu, ga wiripunydja Lot malthurruna walalaŋgu. Wäŋgaŋalana yukurrana walala‐a‐a, wäŋana ŋunhi ŋupara‐a‐a, yana liŋgu ga wäŋa ŋayathaŋala Yaranbuy, nhanbalaynha ŋunhi Derawuna nininyŋuna wal'ŋu wäŋa, ga ŋunhala walala gandarrŋura nhinananydja. Dhut‐gay nhinanana walala yukurrana ŋunhiliyina wäŋaŋura märr‐weyin muka, yana liŋgu‐u‐u ga Dera rakunydhina ŋunhili bäyma Yaran, ga dhuŋgarranydja ŋayi ŋunhi rakunydhinanydja 200‐thu ga 5‐thuna.
<range>
Yo, nhinananydja walala yukurrana ŋunhi wäŋaŋura Yarandja, bala ŋayi ŋuliŋurunydja God waŋana nhanukala ŋurikala Yipuramgalanydja, ŋuliŋuruyina dhäŋuru ŋunhi nhanŋu bäpa'mirriŋu ŋunhili rakunydhina worruŋu ŋunhi, bala ŋayi waŋananydja nhanukala bitjarrana God. “Gonha'yurrana dhuwaliyinydja nhuŋuway nhe wäŋanydja, ga gurruṯu'mirrinhanydja nhuŋuway, ga nhä malanha nhokalaŋuwu bäpa'mirriŋuwu, bala marrtjiya ŋunhana ŋunhi ŋarra yurru nhuŋu milkuma.
Ga biyapul ŋarra yurru wekama nhuŋu yumurrkuny'tja guḻku'kumayi, märr nhuŋu yurru malanydja ŋurruŋuna yukurra dhärra yurru. Ŋarranydja yurru nhuna gäma yukurra ḻatju'kuma wal'ŋu, bala nhe yurru ḻukunydjana yolŋu wal'ŋu, ga yäkunydja nhe yurru bathalana wal'ŋu garrwarnha yana.
Balakurruyinydja nhokalaŋukurrunydja ŋarra yurru goŋmirriyamana wiripu‐guḻku'nhanydja. Ga ŋunhi yurru wiripuŋuyu bäpurru'yu malaŋuyu goŋmirriyama wal'ŋu yukurra nhumalanha yurru, ŋarranydja yurru bitjandhi liŋgu yana goŋmirriyamayi walalanhanydja; ga ŋuli yurru bäpurru'yu wiripuŋuyu malayu buku‐nherraṉ ŋaŋ'ŋaŋdhun yukurra nhumalanha, ŋarranydja yurru bitjandhiyi bili buku‐nherraṉdhi ŋaŋ'ŋaŋdhun walalanhanydja. Yo, bukmaknhana bäpurru'nha ŋarra yurru yukurra goŋmirriyamanydja nhumalaŋgalaŋukurrunydja.” Bitjarra ŋayi Godthu waŋana dhawu'mirriyaŋalanydja Yipuramnha.
Bala ŋayi Yipuramdhunydja dhäruknha yana märraŋala Garraynha. Bala ŋayi yana gonha'yurrunana wäŋa ŋunhiyi Yaranbuynydja, bala yana marrtjinana, ga dhuŋgarranydja ŋayi ŋunhi Yipuramdja 75‐nha.
Yo, märraŋalanydja ŋayi miyalknhana nhanŋuway Saraynhana, ga Lotnhana nhanukalaŋuwu gutha'mirriŋuwuna gäthu'mirriŋunha, ga bukmak nhä malanha nhanŋu guḻku'na, wäyin malanha ga djämamirri walala guḻku'na, bala walala ḻaw'yurrunana, marrtjina bala wäŋalili Gaynanlilina yäkulili.
Yo, marrtjinanydja walala yukurrana‐a‐a, baṯ‐gay mulkana ŋunhiyinydja wäŋa yäku Gaynandja, ga ŋuliwitjarrayina walala yukurrana marrtji'‐marrtjinanydja, yana liŋgu‐u‐u ga ŋunhiliyina ŋunhi yukurrana wanhami dharpa maḏayin' djingaryurruna, yäkuŋura Moray, galki Djikam wäŋaŋura. Yo, ŋunhilimiyinydja wäŋaŋura yukurrana nhinana yolŋu walala bäpurru' Gaynanbuynha, ga buku‐ŋal'yurrunanydja walala yukurrana wiripuŋuwu waŋarrwu malaŋuwu, yakana ŋurikinydja waŋarrwu wal'ŋu yuwalkkunydja, ŋunhi ŋanya ŋayi yukurrana gäŋala Yipuramnha.
Yo, ŋayathaŋalanydja ŋayi ŋunhiyi wäŋa, bala ŋayinydja marrtjina gonha maḻŋ'thurruna warray nhanukala Garraynha Godnha, bala waŋana bitjarrana, “Dhuwalana ŋunhiyi wäŋanydja ŋarra yurru wekama nhokalaŋuwu mala‐bunharawuywuna, märr yurru dhuwalayinydja wäŋa bitjanna liŋguna nhokalaŋuwuna miṯtjiwu dhärrana yana yukurra yurru.” Bala ŋayi Yipuramdhunydja botjaŋalana guṉḏana malanha ŋal'‐ŋalmaraŋala, bala yana wäyinnha bathara, buku‐wurrparanydja Garraynha Godnha, ŋunhi ŋayipi maḻŋ'maranhamina ŋanyapinyay ŋayi nhanukala Yipurayimgala ŋunhiliyi wäŋaŋura.
Ga mukthurrunaŋga yana walala yukurrana wäŋgaŋala lili, buku‐ŋuparana bala, yana liŋgu‐u‐u ga wäŋa ŋayathaŋala ṉapuŋga Bithulwuy ga Yäyiwuy, ga ŋunhiliyi wäŋaŋura walala biyapul nhinana wäŋaraŋala. Ga ŋunhili ŋayi biyapul botjaŋala bitjarrayi liŋgu guṉḏa, bala buku‐ŋal'yurruna Garraywalana yukurrana.
Bala walala ŋunhi giṯthu'‐giṯthurrunana marrtjina yulŋunydja, bitjarrana liŋguna bala marrtjinanydja yukurrana wäŋalili ga wäŋalili.
Ŋuliŋurunydja dhäŋuru bala yana wäŋanydja ganbarkthinana ŋunha Gaynanbuynydja, bala Yipuram giṯthurrunana ŋuliŋuruyi wäŋaŋuru, bala yana marrtjinana yukurrana bitjarrana bala buku djalathaŋnha ŋupara, marrtjinana yukurrana wäŋawuna ḻarruŋala, yana liŋgu bur‐way bunana ŋunhalana Yetjipnha.
Ga ŋunhi walala marrtjina yukurrana galkithinanydja ŋunhi wäŋanydja, bala yana ŋayi Yipuram waŋanana nhanukalaŋuwala miyalkkala Saraywala bitjarra, “Nhenydja dhuwalanydja ga ḻatju'na dhikana miyalk rumbal dhapirrknha.
Walala yurru nhuna ŋuriŋiyi Yetjippuyŋuyunydja ḏarramuwurruyu nhäma, bala walala yurru bumana ŋarranhanydja, bala yana märramana nhunanydja yurru miyalkkumana walalaŋguwaynha.
Ga nhenydja yurru waŋiya biyaka ŋunhi nhenydja yapa'mirriŋuna ŋarraku, märr yurru walala ŋarranha walŋakuma, yakana bumanydja.”
Bala yana walala gärrinana Yetjiplilina wäŋalili, ga ŋunhi walala nhäŋalanydja Saraynha ŋuriŋi Yetjippuyŋuyunydja yolŋu'‐yulŋuyu, bala ḻatju'‐ḻakaraŋalana dhapirrk ḻakaraŋalana ŋanya Saraynhanydja.
Walala märraŋalana ŋanya, bala gäŋala giŋgalana wäŋalili, miyalknha ŋurikiyina giŋguna.
Bala ŋayi giŋdhunydja ŋuriŋiyi rarr'yurruna wäyinnha buliki'na nanikutnha ga dhika nhäna malanha girri' nhanŋu Yipuramgunydja, dhaŋaŋnha bäymana girri', yanapi Saraynydja ŋunhi Yipuramgu yapa'mirriŋu.
Yurru dhunupana yana ŋunhi djaw'yurruna walala Saraynhanydja bala ŋunhamalana giŋgalana wäŋalili, bala ŋayi giŋdhunydja ŋuriŋiyi rerrina märraŋala, ga wiripu‐guḻku' ŋunhili bala'ŋura bitjarrayi liŋgu rirrikthunmina wirrkina, liŋgu God ŋayipi goŋ‐nherraṉmina yukurrana Saraywunydja.
Bala ŋayi giŋdhunydja dharaŋarana ŋunhiyi, ŋunhi ŋayi Saray Yipuramgu miyalk wal'ŋu, bala ŋayi waŋana Yipuramgala bitjarra, “Nhäku warray nhe bitjarranydja ŋarranha? Nhäku nhe yakanydja waŋana dhunupa ŋarrakala, ŋunhi ŋayi Saraynydja nhuŋuway miyalk.
Nhäku nhe ḻakaraŋala ŋarrakala ŋunhi ŋayi yapa'mirriŋunydja nhuŋu? . . . ga nhäkuna nhe lilinydja ŋanya djuy'yurruna ŋarrakalanydja? Ŋay' dhuwalana nhuŋu miyalktja. Gatjuy marrtjiyana maṉḏa dhipuŋuru yarrkthurrana ŋarrakala wäŋaŋurunydja.”
Ga yuwalkthi ŋayi giŋdhu gukuŋalana Yipuramnhanydja ŋuliŋurunydja wäŋaŋuru, bala ŋayi Yipuramdja gaŋgathinana, bala yana marrtjinana; märraŋalanydja ŋayi miyalknhana nhanŋuway ga wiripu malanha ŋunhiyi djaw'yurrunana‐wala.
Bala walala gonha'yurrunana ŋunhiyinydja wäŋa, balayi marrtjina Gaynanlili, ga Lot yäku ḏarramu Yipuramgalaŋuwu gutha'mirriŋuwu walkur malthurrunanydja yukurrana nhanŋu Yipuramgu.
Yo, Yipuramdja ŋunhi ḻukunydjana ḏarramu, guḻku'na nhanŋu wäyin buliki ga nanikut, dhika nhä girri' malanha ga rrupiya ga djämamirri walala. Ga nhanbala Lotpa balanyara yana liŋgu guḻku'yi yana wäyin malanha ga djämamirri walala. Marrtjinanydja walala yukurrana‐a‐a, ga yana liŋgu nhinananydja walala ŋunha Bithullili wäŋalili yäkulili makarrlili Gaynanlili. Nhinananydja walala yukurrana ŋunhiliyi liŋgu wäŋaŋura ŋunhi ŋayi Yipuramdhu ŋurruthaŋala botjaŋala guṉḏa malanha ŋal'‐ŋalmaraŋala, ga ŋunhalayina ŋayi Yipuram biyapulnydja buku‐ŋal'yurruna nhanŋu Godku.
<range>
<range>
<range>
Nhinanana walala yukurrana märr‐weyindhinanydja, bala nhanukalanydja Lotkalanydja djämamirriyu walalay ŋarrtjurrunana nhanŋu Yipuramguna djämamirrinha walalanha; ŋarrtjunminana walala yukurrana dhä‐ḏälthinyamina bitjarrana ya', liŋgu yaka ŋunhiliŋumi wäŋaŋura ŋatha guḻku' ŋula ŋorrana yukurrana ŋuriki wäyingu walalaŋgu bukmakku. Liŋgu wiripunydja mala Gaynanbuynydja ga Biritjpuynydja yukurrana nhinanayi ŋunhiliyi liŋgu wäŋaŋura.
<range>
Bala ŋayi Yipuramdja waŋana Lotnha bitjarra, “Ŋalinydja maṉḏa dhuwala gurruṯu'mirri maṉḏa. Yaka yurru ŋitjalaŋgu yukurra djämamirri walala ŋarrtjunmirri ga bunharamirri;
ŋali yurru yana guḻk‐guḻkthunmirri barrkuwatjkunhamirrina. Nhepi djarr'yurra wanhamala nhe yurru marrtji, ga nhiniya yukirriya ŋula wanhami ŋunhi nhe ḏukṯuk, ga ŋarranydja yurru marrtji ŋula wiripulili wäŋalili.”
Ŋayi Lotthunydja nhäŋa'‐nhaŋala marrtjina wäŋa ḻiw'maraŋala, bala ŋayi nhäŋala gapuna mayaŋ'nha, ga galki mayaŋ'ŋura ŋunhiliyi wäŋaŋura ḻatju'na dhika mulmu buta'na ŋanyana.
Bala ŋayi Lot waŋanana gurku'yurrunana, “Ŋarranydja yurru marrtji ŋunhamala ya', yaŋunhamala wäŋalili; ŋunhala ŋarranydja yukurra yurru nhina ḻatju'ŋura wäŋaŋura dhika galki gapumirriŋura mayaŋ'ŋura.”
Yuwalkthi maṉḏa barrkuwatjthinana; ŋayinydja Yipuramdja ŋunhilina bäymana yukurrana nhinana wäŋaŋura, yurru märr‐gaŋga ŋamakurru' wäŋanydja ya'. Ga ŋayi Lotthunydja märraŋala nhanŋuwaynydja nhä malanha warrpam'nha, bala giṯthurruna marrtjina ŋunhimalanayi, ga nhinana ŋunhanayi galki mayaŋ'lilina, galkina yana wäŋaŋura bala'‐maypamirriŋurana Djudumnha yäkuŋura.
Yurru yolŋunydja walala ŋunhalaŋumi Djudumbuyŋunydja wirrkina dhika yätjmirrina wal'ŋu; yaka walala yukurrana Garraynha guyaŋina ga dhäruk‐märraŋala.
Ga ŋuliŋurunydja dhurrwaraŋuru ŋunhi ŋayi Lotthu ŋanya gonha'yurruna Yipuramnha, Godthu waŋana Yipuramnha bitjarra, “Nhäŋa marrtjiya dhika ḻiw'maraŋa ya' wäŋa, biyaka bala be barrkulili.
Dhuwala bukmak wäŋanydja gay' ŋarra yurru wekama nhuŋuna ga nhokalaŋuwu yumurrku'wuna gupaḏalnha‐wala yurru.
Nhokuŋu guwar‐yalkthunaranydja yurru dhaŋaŋdhirri mirithirrina guḻku'na bothurrumiriwnha, bitjan ŋunha ya' munatha' ganu'.
Gaŋgathiyanydja bala marrtjiya muŋdhu'‐muŋdhurrana djalkiriyuna bukmak yana dhuwala gay' wäŋanydja, bili nhuŋuwaynha yurru ŋarra wekama dhuwala wäŋanydja warrpam'nha yana.”
Bala yana ŋayi Yipuramdja giṯthurrunana ŋuliŋuru, ga marrtjina dhut‐gay nhinana Mamirilili wäŋalili yäkulili, galki Yiprunlili, ga ŋunhalayinydja ŋayi guṉḏa botjaŋala ŋal'‐ŋalmaraŋala, ga buku‐ŋal'yurruna yukurrana Garraywuna.












Yurru waŋganydja nhanŋu Lotku djämamirri winya'yurruna, bala waṉḏina ga ḻakaraŋala Yipuramguna. Dhunupa ŋayi Yipuramdja gaŋgathina, ḻuŋ'maraŋala nhanŋuwaynydja miriŋunha yolŋu'‐yulŋunha ŋunhi walalanha, bala yana ŋuparana walalanha, ḻundu‐ŋuparana ŋunhiyi 4‐nha giŋnha walalanha ga walalaŋgu miriŋunha walalanha. Warr'‐warryurruna walala ga bumarana walalanha ŋunhi miriŋunhanydja, ga ŋuparana ŋunhinydja bena‐wala giŋnhanydja walalanha, bala roŋiyinmaraŋala djaw'yurruna Lotnhanydja ga nhanŋu yumurrku'nha ga miyalknha ga girri' malanha, ga wiripu‐guḻku'nha yolŋu'‐yulŋunha ḏapṯapmaranhawuynha walalanha ŋunhi.
<range>
<range>
<range>
Bala Yipuramdja ga Lottja ga yolŋu'‐yulŋu ŋunhi miriŋu roŋi'‐ruŋiyinana liliyi, ga bukmaknha yana ŋunhi girri' nhä malanha walala roŋiyinanydja gäŋalana yukurrana. Lilinydja walala gumurr‐roŋiyinana yukurrana‐a‐a,
ga ŋunhala gandarrŋuranydja wäŋaŋura yolŋu waŋgany yäku Milkitjitik gumurr‐wunana nhanŋu Yipuramgu, yurru ŋayi ŋunhiyinydja yolŋu giŋ ŋurukuy wäŋawuy Djalambuy, ga bitjandhiyi ŋayi ŋunhiyi ḏarramu ḏalkarra'mirri Godkalaŋuwu. Yo, gäŋalanydja lili ŋayi Milkitjitikthu ŋayaŋay' ga borum weyika', bala wekaŋalana nhanŋu Yipuramgu.
Bala ŋayi dhäruknha wekaŋala bukukurru‐waŋanana Yipuramgu, Godkala yäkuyu ḻakaraŋala bitjarra, “Godthu nhuna yurru gämanydja marrtji ḻatju'kumana, ŋuriŋiyi liŋgu Godthu ŋunhi ŋayi djäma ŋunha djiwarr' ga dhuwala munatha'.
Ma' wokthurrana Garraywu Godkunydja, liŋgu ŋayipi nhunanydja guŋga'yurruna, bala nhe djuḻkmaraŋalana nhuŋuway miriŋunha walalanha nhanukala yana ganydjarryu.” Bitjarrayina ŋayi Milkitjitik waŋananydja Yipuramgala. Bala yana ŋayi Yipuramdhu guḻk‐guḻkthurrunana ŋunhiyi girri' malanha märrma' rululili ŋurruklili gurrunhara marrtjina, ŋunhiyi girri' bukmak yana ŋunhi ŋayi roŋiyinmaraŋala liliyi ŋurikala miriŋuwala. Yo, gurru'‐gurrunharanydja ŋayi marrtjina märrma'‐rululili ŋurruklili, ga waŋganydja ŋayi wekaŋala ŋurikinayi yolŋuwu Milkitjitikkuna. Bala yana Yipuramdja marrtjinana‐wala.
Ga ŋayinydja ŋurukuynydja wäŋawuy Djudumbuynydja giŋ gumurr‐wunanhamina maṉḏa Yipuram, bala nhanukala waŋana bitjarrana, “Nhe yurru roŋiyinmaraŋanydja lilinydja ŋarrakalanydja dhuwalina yolŋu'‐yulŋunhana, märr yurru ŋanapurru roŋiyirri bala Djudumlili ga nhina yukurra ŋunhala, yurru girri' dhuwali ya' ŋunhi nhe yawungu gombu'‐gumbuma ŋunhi miriŋunha, nhepina yukirriya ŋayathaŋa bukmak yana dhuwali girriny'tja nhuŋuwaynha.”
Ga ŋayi Yipuramdja waŋana yaka'yurruna, yana ŋayi rarr'yurrunana ŋunhiyi girri' malanha balayi roŋiyinmaraŋala giŋgu ŋurikiyi Djudumbuyŋuwu; ŋayi waŋana yaka'yurrunana bitjarrana, “Bukmak dhuwala girriny'tja warrpam' nhuŋuway, yaka ŋarra yurru dhuḏi'yunmarama ga ŋayathama yukurra ŋula nhämuny waŋgany. Dhuwalanydja nhuŋuwaynha yana, märr nhenydja yurru yakaŋga waŋiya biyaka, ‘Ŋarra dhuwala ŋanya Yipuramnha ḻukunydjakuŋala.’ Yakana ŋarra yurru ŋayathama yukurra ŋula nhä ŋarrakuway ŋarra. Ma' märraŋana dhuwala girriny'tja malanha ga marrtjiyana‐wala.” Bitjarrana ŋayi Yipuramdhu waŋananydja.
<range>
<range>
Waŋganymirri ŋayi Yipuram nhinana yukurrana nhanukiyingala wäŋaŋura buṉbuŋura, bala ŋayinydja ŋunhi Garraynha ŋayipina maḻŋ'thurruna nhanukala rumbalnha, ga dhunupana ŋayi ŋäkula rirrakaynha ŋanya Garraynha, ŋayi waŋananydja nhanukala bitjarra, “Way Yipuram, yaka barrariya ga wilwilyurra. Ŋarranydja nhuna yurru yukurra dhuwala gungama ŋula nhäŋuru yätjŋuru romŋuru, ga biyapul ŋarra yurru nhuna wekamayi nhänydja malanha ŋamakurruny'tja.”
Bala ŋayi Yipuramdja buku‐wakmaraŋala waŋana nhanŋu Garraywu bitjarra, “Waŋarr God, nhepina dhuwala ŋunhi biyapulnydja wal'ŋu bukmakku. Nhäku warray nhe yurru wekama ŋarrakunydja ŋula nhä? Bäyŋu warray dhuwala ŋarraku yothuny'tja. Ŋunhi ŋarra yurru ganan rakunydhirrinydja, bala waŋganydhuna yurru djämamirriyuna ŋarrakala märramanydja nhä malanha ŋunhi ŋarraku nhe yurru wekamanydja, ŋuriŋiyi Damatjkapuyŋuyuna ḏarramuyu Layitjayuna yäkuyu, bili bäyŋuna ŋarraku gäthu'mirriŋunydja dhuwala.”
<range>
Ga ŋayinydja nhanukala waŋana Garraynydja bitjarra, “Dhiyaŋuyinydja ḏarramuyu djämamirriyunydja yurru yakana märrama nhokuŋu nhä mala, liŋgu nhuŋunydja yurru maḻŋ'thundhi nhuŋuwaynydja wal'ŋu gäthu'mirriŋu, ga ŋayina yurru ŋawatthundja ŋunhiyinydja malanha ŋunhi nhe yurru ganan.
Go dhawaṯthurrana lili warraŋullilina, ga nhäŋa ŋunha ya' ganyu'nha miṯtji. Bakaruŋa ga nhäŋa ŋunha ya' miṯtji, ŋula nhämunha'na ŋunha yulŋunydja, bala bothurruna. Balanyarayina yurru nhokuŋu miṯtjinydja, guḻku'na dhikana yana, ŋula nhämunha'na bothurrumiriwnha.”
Bala ŋayi Yipuramdja märr‐yuwalkthinana wal'ŋu yana, märr‐nherraṉminanydja nhanukala Garraywala, bala ŋayi Godthunydja ŋanya Yipuramnha ḻakaraŋala ŋayaŋu‐dhunupana yana, bala märraŋalanydja ŋanya nhanŋuwayliliyaŋalana ŋuriŋiyina ŋunhi märr‐yuwalkthinyarayu nhanukala Yipuramgala.
Ga dhunupana yana ŋayi Garraynydja waŋana Yipuramgala, ḻakaraŋala bitjarra. “Ŋarranydja dhuwala ŋunhiyi, ŋunhi ŋarra nhuna gäŋala beŋuru wäŋaŋuru Woŋuru dhipala wäŋalili, märr yurru ŋarra wekama dhuwalanydja wäŋa nhuŋuwaynha,” bitjarra ŋayi God Garray waŋananydja.
Ga ŋayinydja waŋana Yipuramdja bitjarra, “Nhäyu dhika ŋarra yurru marŋgithirri bitjandhiyinydja, ŋunhi yurru dhuwalanydja wäŋa be ŋarraku?”
Bala ŋayi biyapul God waŋana Yipuramgala bitjarra, “Ŋarranydja yurru dhuwala dhäruktja nherraṉ, nininyŋuna dhärranharayŋuna wäwun nhuŋu ga ŋarraku. Gatjuy marrtjiya, ga märraŋa wäyinnhana malaŋunha, buliki'nha ga nanikutnha ga bembinha ḏarramunha wäyinnha, ga biyapul märrma' yutjuwaḻa' wäyin ḻaparr ga murryil. Ŋarra yurru wäwun nherraṉmirrina nhokala Yipuram,” bitjarrana ŋayi waŋana Garraynydja.
Bala ŋayi marrtjinana, wapmaraŋalanydja marrtjina Yipuramdhu, märraŋalanydja ŋayi ŋunhiyinydja malanha, bala yana gäŋalana lili, bala ŋunhilinydja ŋayi mitmitthurrunana. Yo, mitthurrunanydja ŋayi muḻkurrkurru yana ṉapuŋga'kurru, ga ŋunhana‐wala, yana liŋgu ga rumballili wapthurruna barraŋiny'kuŋala. Yo, gulk‐gulkthurrunanydja ŋayi barrkuwatjkuŋalanydja, bala rulwaŋdhurrunana marrtjina gali'lili ga gali'lili bitjarrana bala, ga yaka ŋayi ŋunhi yutjuwaḻa'nhanydja wäyinnha maṉḏanha mitthurruna, yana maṉḏanha ŋunhina liŋgu gurrunhara, rumbalmirrinha maṉḏanha gali'lili ga gali'lili, ga ṉapuŋgany'tja marrtjina ŋorrana dhukarrnha bala. Ga ŋunhi ŋayi djäma bitjarrayinydja, ŋunhiyinydja rom walalaŋgu yolŋu'‐yulŋuwu, walala ŋuli yukurranha bitjana djäma ŋunhi ŋuli märrma' yolŋu maṉḏa dhawu'mirriyanhaminya maṉḏanhawuy maṉḏa.
Yo, ŋunhiyinydja wäyindja malanha marrtjina ŋorra'‐ŋurranana, bala walalanydja gonha wäyin wakinmirrina ḻuŋ'thurruna marrtjina, balanyara bitjan gaḻkarriŋu' rumbal, yurru bathalamirrina, walala bini ŋunhiyi ḻukanhana marrtjinya ŋunhi ŋanaknha wäyinnha, bala ŋayi Yipuramdhunydja wirriw'‐wirriwyurrunana, gukuŋalana walalanha.
Yo, walunydja marrtjina ŋunhi gärrinana, bala ŋayi Godthunydja ŋanya yakurr wekaŋalana ŋorranharawuna, bala ŋayi yakurrthinana yana Yipuramdja, yurru muḻkurrnydja ŋayi bira'yurruna yukurrana, bala ŋayi nhäŋalana yukurrana ŋunhiyi maŋutji‐waḻa'waḻamirriyuna, wilwilyurrunana manapara wirrkina.
Bala dhunupana ŋayi God waŋana Yipuramgala ḻakaraŋala, ŋunhi yurru nhaltjan ŋunhala bala yalala, bitjarrana ŋayi ḻakaraŋalanydja, “Nhenydja yurru nhina yukurra marimiriw yana, yana liŋgu ga rakunydhirrinydja nhe yurru worruŋu yana, bala walala yurru dholkumana nhuna. Ga ŋunhi yurru dhuŋgarra marrtji djuḻkthun bala, bala nhuŋu yurru miṯtjinydja guḻku'yirrina, bala walala yurru yukurra nhinanydja mulkuruŋurana wäŋaŋuranydja ŋunhi, yurru garrpiṉarana walalaŋguŋu djämamirrina walala; nhinanydja walala yurru yukurra ŋunhi burakirrina yana walalaŋguŋu, galŋa‐yätjthirrina bitjanna liŋgu, weyinŋumirrina yurru, 400‐nha dhuŋgarra. Ga ŋuliŋuruyinydja dhäŋuru ŋarra yurru dhä‐ḏir'yunna ŋunhiyinhanydja walalanha ŋunhi walala ŋuli yukurra yätjkuma nhokuŋu miṯtji‐wunharanha, bala ŋarranydja yurru yana nhuŋu miṯtjinhanydja ŋunhi dhawaṯmaramana ŋuliŋuru mulkuruŋurunydja wäŋaŋuru, bala walala yurru yana marrtjinydja ŋulaŋuruyi wäŋaŋuru ḻukunydjamirrina.
<range>
<range>
Yo, nhinanydja walala yurru yukurra märr‐weyinŋumirri yana ŋunhiliyi mulkuruŋuranydja wäŋaŋura, ga yurruna ŋarra yurru roŋinyamaramanydja walalanha gäma lili dhipalanydja wäŋalili. Yo, dhiyakuynydja wäŋawuy Gaynanbuyŋunydja yolŋu walala yukurra nhina yätjmirrina wal'ŋu yanana, ga bitjanna liŋguna walala yurru yukurra dhiyala nhinanydja yätjnha yana, bala ŋarranydja yurru walalanha dhä‐ḏir'yunna ŋulinyaramirriyu, liŋgu wekamanydja ŋarra yurru walalaŋguna wäŋanydja dhuwalayi nhokalaŋuwuna miṯtjiwu walalaŋguwaynha.” Bitjarrayina ŋayi waŋana Godthu dhawu'‐nherraranydja Yipuramnha.
Yo, walunydja ŋunha gärrinana liŋguna, munhakuna wal'ŋu, ga ŋayi Yipuramdja mukthurrunaŋga yana yakurr ŋorrana, bala ŋayi nhäŋala Yipuramdhu ŋunhiyina märrma' maṉḏanha, waŋganydja banikin ḻirrwi'mirri ŋunhi ŋawulul' marrtjina gaŋgathina, ga waŋganydja djarraṯawun', yurru gurtha ŋunhi dhäŋa'mirri; maḻŋ'thurrunanydja maṉḏa ŋunhi, bala marrtjinana yukurrana ŋuliyina ṉapuŋga'kurruna, ŋunhi wanhaka marrtjina wäyin malanha ŋorra'‐ŋurrana gali'ŋura ga gali'ŋura.
Bala ŋayi Yipuramdhu dharaŋarana yana ŋunhimalayinydja, ŋunhi ŋayipi yana ŋunhiyi God yulŋunydja marrtji'‐marrtjinanydja yukurrana, biyaku ŋuli ŋayi dhawu'na nherrara Godthu ŋunhiyinydja maṉḏakuway maṉḏa, bala yurru ŋunhiyi dhawuny'tja yukurra dhärrana yana yurru gupaḏalnha‐wala yana. Liŋgu balanyarayi rom yukurrana walalaŋgunydja ŋorrana dhawu'‐nherraṉminyarawu, yuwalknha yana ḏälnha wal'ŋu ŋunhiyi dhawuny'tja. Ga dhuwalana ŋunhi dhawuny'tja ŋayi ḻakaraŋala nhanŋu Yipuramgu bitjarra, “Ŋarranydja yurru dhuwala wäŋa bukmaknha yana wekama nhokalaŋuwuna miṯtji‐wunharawu yukurranharawu, dhipuŋuru liŋgu yurru Yetjipŋuru ga yana liŋgu‐u‐u ga ŋunha mayaŋ'lili wapthun Yipuraytilili yäkulili;
dhuwalayinydja wäŋa malanha yurru walalaŋguwaynha yanana, nhokalaŋuwuna miṯtjiwu, nhäyikapuyŋuwuna Genbuyŋuwuna wäŋa, ga Genitjpuyŋuwuna, ga Gadmanbuyŋuwuna, ga Yitpuyŋuwuna, ga Biritjpuyŋuwuna, ga ŋurikina yolŋu'‐yulŋuwu ŋunhi walala ŋuli ḻakarama djaka'‐weyinguna yolŋuwu,
<range>
ga Yamarpuyŋuwuna, ga Gaynanbuyŋuwuna, ga Girkatjpuyŋuwuna, ga Djepatjpuyŋuwuna, dhuwalayinydja wäŋa malanha ŋarra yurru wekama nhokalaŋuwuna miṯtjiwu.” Ga bitjarra ŋayi Godthu ḻakaraŋala dhawu'mirriyaŋalanydja Yipuramgu.
Ga ŋunhili wäŋaŋura Gaynandja walala yukurrana nhinana 10 waltjaṉ ŋunhiliyi, ga worruŋuthina ŋayi Saray ŋunhiliyi liŋguna, yurru bäyŋu yana yothuny'tja ŋayi märraŋala Yipuramgu. Ga ŋayi Sarayyu yukurrana ŋayathaŋala miyalknha djämamirrinha nhanŋuway, Yetjippuy wäŋawuy, yäkunha Yaykanha.
Bala ŋayi Saraynydja marrtjina ga waŋana ŋanya Yipuramnha bitjarra, “Way Yipuram, nhämirri nhe ŋuli märraŋu ŋunha djämamirrinhanydja ŋarraku miyalknha, märr ŋayina yurru yothu gäma ŋarraku, liŋgu ŋarranydja dhuwala worruŋuna.” Ŋunhi ŋayi bitjarrayinydja waŋana, liŋgu ŋunhi ŋäthili walala yukurrana nhinana Wo wäŋaŋura yäkuŋura, ŋunhiyi rom walalaŋgu yukurrana djingaryurruna balanyarayinydja.
<range>
Ga ŋayi Yipuramdhunydja ŋäkula ŋanya Saraynha dhäruk, bala ŋayi märraŋalana ŋunhi Yaykanhanydja, djämamirrinhanydja ŋunhi Saraywu, bala ŋayi ŋunhi dhäyka yothu'mirriyinana, ŋayi yurru gäma yothunhanydja ŋunhiyi Saraywu. Ga ŋunhi ŋayi yothu'mirriyina ŋunhi djämamirri miyalk, bala ŋayi wirrkina ŋurr'yurruna, yindikunhaminanydja ŋanyapinyay ŋayi, ga waŋana wakinŋu ḻakaraŋalana yukurrana ŋanya Saraynhanydja.
Bala ŋayi Saraynydja maḏakarritjthinana, ga waŋana ŋanya Yipuramnhanydja bitjarrana, “Nhuŋu dhuwala ŋurrunydja, liŋgu nhe buku‐miyalk. Ŋarra ŋanya ŋunhi wekaŋalanydja nhuŋu, bala ŋayinydja ŋarranha ŋuriŋiyi miyalkthunydja yukurra wakinŋu ḻakarama warray ŋuli, ŋarrtjun warray. Yurru Godtja nhuŋu marŋgi, ga marinydja nhe yurru märrama nhanukuŋu wakin yana.”
Bala ŋayi ŋunhi Yipuramdhunydja waŋana bitjarrana, “Nhuŋu ŋunhi ŋayi djämamirri; nhokala ŋayi ŋunhi goŋŋura, ga nhepi yurru bitjanmirrinydja nhäku nhe ḏukṯuk nhanŋu.” Bala ŋayi nhanŋu ŋunhi Saraynydja wirrkina ŋaramurryina Yaykawu, yätjkuŋalana wirrkina ŋanya ŋayi birrka'yurrunanydja. Bala ŋayi waṉḏinana, bala muka ŋayi bini marrtjinyanydja Yetjiplili ŋunhiyi djämamirri miyalk.
Marrtjinanydja ŋayi bala‐a‐a, ḏiltjikurruna marrtjina yukurrana, yana liŋgu ga maḻŋ'maraŋala ŋayi gapu maŋutji, ga ŋunhilina ŋayi nhinananydja yukurrana. Bala ŋayinydja ŋunhiliyina maḻŋ'thurruna nhanukala Garraynha, rumbal yolŋuna,
ga waŋana nhanukala ŋayi bitjarra, “Way Yayka, djämamirri Saraywu. Wanhaŋuru nhe dhuwala marrtjinanydja? . . . ga wanhamalana nhe yurru marrtjinydja?” “Ŋarranydja dhuwala waṉḏina ŋarrakalaŋuwala buŋgawawala,” bitjarra ŋayi ŋunhi Yaykanydja waŋana.
Ga ŋayinydja waŋana Garraynydja bitjarra, “Gatjuy marrtjiya roŋiyiya balayi, ga djäma nhe yurru nhanŋu Saraywu ŋamathaŋa,” bitjarra.
Ga biyapul ŋayi Garray waŋana ŋurikala miyalkkala bitjarra, “Nhokalaŋuyunydja ŋuriŋi yothuyu yurru mala‐buma yukurra guḻku'na mirithirrina, ŋunhi yurru yakana miṯtji ŋunhi bothurru.
Yo, waku'mirriŋunydja ŋayi yurru nhokuŋu ŋunhi dhawal‐wuyaŋirri ḏarramu, ga yäkunydja nhe yurru ŋanya nherraṉ Yitjmayil; dhuwalayi yäku mayali' balanyara bitjan ‘Godthu ŋuli ŋäma,’ ga ḻakaramanydja nhe yurru dhuwalayi yäkunydja ŋanya, liŋgu Godthu nhuna ŋäkula rirrakay ŋäthinyara.
Ŋunhi yurru ŋayi nhuŋu waku'mirriŋunydja gurarrthirri yindithirri, ŋayinydja yurru bitjan wakinŋuna ŋunhina wäyin, liŋgu rom nhanukiyingalaŋumirrina ŋayi; gänana ŋayi yukurra yurru nhina.” Ga ŋunhi ŋayi waŋananydja ŋanya bitjarrayi, bala ŋayi maŋutjiŋuruna nhanukala winya'yurruna.
Bala ŋayi ŋunhi miyalktja wirrkina yana ṉirryurrunanydja, bala waŋana bitjarrana, “Way, Garraynha dhuwala ŋarra nhäŋalanydja?” bitjarra ŋayi. “Walŋa warray dhuwala ŋarra yulŋunydja? . . . mukthun nhina yukurra?” Bala ŋuliŋurunydja ŋayi yäkuna ŋanya nherrara Garraynha, yuṯana yäku, dhuwalana gam', ‘Godtja dhuwala nhänharamirri,’ bitjarrana. Bala ŋayi ŋuliŋuruyinydja marrtjina balayi roŋiyinayi Yipuramgalana wäŋalili, bala djämana ŋayi yukurrana nhanŋu Saraywu.
Yurru ŋunhi gapu maŋutjinydja ŋunhayi yana mukthun, ṉapuŋga wäŋaŋura maṉḏanyŋuŋura Gäditj ga Birit, ga yäkunydja ŋilimurru ŋuli ḻakarama ŋunhiyi maŋutji ‘Gapunydja ŋurikiyina Waŋarrwu ŋunhi ŋayi yuwalk walŋa, ga nhäma ŋayi ŋuli yukurra ŋarranha.’ Yo, ḻakaramanydja ŋilimurru ŋuli ŋunhiyi bitjandhi, liŋgu ŋunhalayi ŋayi Yaykayu yäku‐ḻakaraŋalanydja Godnha bitjarra, ‘Godtja dhuwala nhänharamirri.’
Ga yalalanydja ŋayi Yaykawuŋu yothu dhawal‐wuyaŋinana, gäthu'mirriŋuna ḏarramu nhanŋu Yipuramgu, bala ŋayi yäkunydja ŋanya nherrara Yipuramdhu Yitjmayilnhana.
Ga ŋulinyaramirriyunydja ŋayi Yipuram worruŋuna wal'ŋu yana, 86‐nha dhuŋgarra.
Yo, ŋunhi dhuŋgarra marrtjina djuḻkthu'‐djuḻkthurruna, ga ŋayinydja ŋunhi Yipuramdja dhuŋgarra nhanŋunydja 99‐nha, bala ŋayi Garray ŋayipi biyapul maḻŋ'thurruna nhanŋu, ga waŋana bitjarra, “Ŋarranydja dhuwala God Waŋarr Ganydjarr‐ḏumurru. Märraŋa ŋarranha dhäruktja, bala djämana märr‐yunupathiya yana.
Ŋarra yurru dhawuny'tja nherraṉ nhokalana. Nhuŋu ŋarra yurru wekama yothu'nha, bala yurru nhokalanydja mala marrtji guḻku'thirrina wal'ŋu, ga dhuwalayi dhawuny'tja yurru walalaŋgu dhärra yukurra, bitjanna liŋguna yurru.”
Bala ŋayi Yipuram ṉepaḻ‐nyilŋ'thurrunanydja muḻkurrnydja munatha'lili, bala buku‐ŋal'yurrunana yukurrana nhanŋu Godku. Ga ŋayi Godtja waŋana nhanukala bitjarra,
“Dhuwalana dhawuny'tja wekamana ŋarra yukurra nhuŋu. Nhenydja yurru guḻku'wuna dhuwala bäpa'mirriŋu malawu ga malawu.
Nhenydja yurru yakana yäku Yipuramdja; yäkunydja nhe yurru yuṯanydja Yipurayimnha, liŋgu dhuwalayinydja mayali' yuṯanydja yäku bäpa'mirriŋu guḻku'wuna miṯtjiwu, ga yuwalknha nhe yurru ŋunhi bäpa'mirriŋu guḻku'wuna miṯtjiwunydja.
Nhokuŋu mala‐wunharanydja ŋuliŋuruyi yurru guḻku'na dhaŋaŋnha wal'ŋu mirithirrina, ga ŋuliŋuruyi nhokala yarraṯaŋuru yurru wiripunydja yolŋu ŋurru'‐ŋurruŋuna.
“Yo, dhuwalana dhawuny'tja ŋunhi ŋarra yukurra dhawu'‐nherraṉ nhuŋu yurru dhärrana yana bitjanna liŋguna, bitjanna gam'. Ŋarranydja yurru nhuŋu God Waŋarr, ga Waŋarr God ŋarra yurru ŋuriki walalaŋgu ŋunhi yurru nhokuŋu mala‐bunhara maḻŋ'thun yukurra.
Nhinanydja nhe yukurra dhuwala dhiyala wäŋaŋuranydja Gaynandja mulkuruna, yurru wekamanydja ŋarra yurru nhumalaŋguna dhuwalayi wäŋanydja; bukmak dhuwalayi wäŋanydja yurru ŋurikina walalaŋgu nhokalaŋuwuna miṯtjiwu. Ga ŋarranydja yurru walalaŋgu Godnha, ga walalanydja yurru yolŋu walala ŋarrakuwaynha.”
Bala ŋayi ŋuliŋuruyinydja God waŋana Yipurayimgala bitjarrana, “Dhiyakuyinydja dhawu'wu nhe yurru buku‐yoramana yana märramana, nhe ga yolŋu'‐yulŋuyu nhokala ŋunhi yurru maḻŋ'thu‐maḻŋ'thun marrtji yalala,
ga bitjan nhuma yurru yoramanydja gam'. Bukmak nhuŋunydja mala yurru bitjandhina mitthunmirri, bitjan ŋuli yolŋu'‐yulŋuyu ḏarramukuma mitthun, bitjan ḏarrtjalkkumana yolŋunha, yurru dhuwalanydja ḻakarama yukurra wiripu mayali', wiripu warray; dhuwalanydja mayali' balanyara bitjan nhumanydja yurru mala ŋarrakuna, ga ŋarra yurru nhumalaŋgu Waŋarr God.
Bukmak ŋunhi ḏarramuwurru nhuŋunydja mala ŋunhi yukurra nhina dhiyaŋu‐wala dhuwala yurru bitjandhiyina mitthunmirri yukurra, ga ŋunhi yurru yothu nhokala malaŋura dhawal‐wuyaŋirri, ga 8‐mirri ḏaykun'mirri ŋunhiyi yothu, bala ŋanyanydja nhuma yurru bitjandhiyina mitthun. Ga biyapul nhuŋu djämamirrinhanydja walalanha yurru bitjandhi liŋgu mitthundhi, ga walalaŋgu djamarrkuḻi'nha ŋunhi walala yukurra yurru dhawal‐wuyaŋirri,
<range>
liŋgu ŋunhiyinydja mim'punydja rumbalŋura ŋunhi ḻakarama yukurra yurru ŋarraku dhawu'na, ŋunhi yukurra yurru djingaryunna yana‐wala.
Ŋunhi yurru ŋula yol yolŋu yakaŋuwuynydja mitthunara ḏarrtjalkkunhara, ŋunhiyinydja yakana ŋayi ŋarraku yolŋu, liŋgu ŋuruŋuyinydja mim'puyunydja ḻakarama yukurra yolŋuwala, ŋunhiyina ŋarrakunydja yolŋu ga ŋarra nhanŋu Waŋarr God,” bitjan.
Ga biyapul ŋayi God waŋana Yipurayimgala bitjarra, “Yakana nhe yurru biyapul yäku ḻakarama nhuŋuway dhäyka Saray bitjandja, yuṯana ŋayi dhuwali yäkunydja Sarana.
Ga ŋarrapi ŋanya yurru goŋmirriyamanydja, yolŋukumanydja gäma galkikumanydja; ŋayi yurru dhiyaŋiyi Sarayu gäma yothu'nhana, waku'mirriŋunha ḏarramunha. Yo, dhipuŋuruyinydja nhanukalanydja yurru marrtji guḻku'thirri yolŋu walala maḻŋ'thun miṯtji ga miṯtji, ga wiripunydja yurru dhipuŋuruyi buŋgawamirrina, buŋgawana walala.”
Bala ŋayi ŋuliŋuruyinydja Yipurayim ṉepaḻ‐nyilŋ'thurrunana bukumirriyaŋala, ŋunhi munathany'tja ŋayi dhanu'yurruna muḻkurryunydja. Bala ŋunhiliyi ŋayi nhanukala beyarrmakthinana, bala ŋayi gitkitthurrunana Yipurayim, guyaŋina ŋayi bitjarrana, “Dhuwala ŋarra worruŋuna yolŋunydja, 100‐mirrina dhuŋgarramirri, ga nhaltjanna ŋarra yurru walkurmirriyirrinydja dhika? Ga ŋunha miyalk ŋarraku Saranydja 90‐mirrina dhuŋgarramirri, ga balanyarayi liŋgu ŋayinydja ŋunhayi worruŋuyi yana yothu'wu gänharawu.”
Bala ŋayi dhunupana Yipurayimdhunydja dhä‐wirrka'yurrunana ŋanya Godnha bitjarra, “Ga nhämirri ŋuli ŋunhi Yitjmayilyunydja goŋdhu märraŋu nhä malanha ŋarrakuŋu; ŋunhiyi dhawu' ga girri' malanha nhe ŋarraku wekaŋala. Dhuwalanydja malanha yurru ŋayina märrama ŋi? . . . Yitmayilyuna?”
Ga ŋayinydja waŋana Godtja yaka'yurrunana Yipurayimgala, “Yaka ŋayi Yitjmayilyunydja yurru märrama nhokuŋu,” bitjarra. “Liŋgu Sarayunydja yurru gämana nhuŋuwaynydja yothunha, nhokalaynydja wal'ŋu miyalkthu, ga yäkunydja nhe yurru nherraṉ ŋanya ŋunhiyi yothunha Yitjak. Ga dhuwalayi yäku Yitjaktja mayali' ‘gitkitthurruna ŋayi.’ Yo, ga ŋunhiyi dhawu' ŋarra nherrara nhanŋuway yana ŋunhiyinydja Yitjakku, ga nhanukalaŋuwu yumurrku'wu, bili dhawu' ŋunhiyi yurru walalaŋgu bitjanna liŋguna‐wala yukurra dhärrana yurru.
Ga ŋunha Yitjmayilnhanydja, ŋarra yurru yaka meṉguma ŋanyanydja, liŋgu ŋarra ŋäkula nhuna ŋäŋ'thunara; ŋarra yurru ŋanya goŋmirriyamayi gämayi, ga wekama ŋarra yurru guḻku'nhana miṯtjinha nhanŋunydja, biyapulnha walala yurru ŋurruknha miṯtjinydja dhikana, ga ŋuliŋuruyi yurru nhanukala malaŋuru 12‐nha ŋurruŋunydja wal'ŋu yolŋu'‐yulŋunydja, yurru waŋganynha walala yurru ŋunhiyi malanydja yana bathalana wal'ŋu.
Yo, ŋarra yurru yaka ŋula meṉguma ŋanya Yitjmayilnhanydja, yurru ŋunhiyinydja dhawu' yukurra yurru djingaryun nhanŋuway Yitjakku, ŋuriki ŋunhi ŋayi yurru dhawal‐wuyaŋirri Sarawuŋu dhiyaŋu‐wala dhuŋgarrayu.”
Ga ŋunhi ŋayi bitjarrayinydja God nhanukala waŋana Yipurayimgala, bala ŋayi gonha'yurrunana ŋanya.
Ga ŋuriŋi yana liŋgu Yipurayimdhu dhäruktja ŋanya märraŋala, bala djämana yana ŋunhi nhaltjarra ŋayi Godthu nhanukala ḻakaraŋala. Ŋayipinydja Yipurayimdja bitjarrayi mitthunmina, ga bitjarrayi liŋgu ŋayi Yitjmayilnhanydja mitthurruna, gäthu'mirriŋunhanydja ŋunhi nhanŋuway, ga biyapul djämamirrinha walalanha nhanŋuway, ŋunhi walala yukurrana nhinana wäŋaŋura nhanukala, ŋunhiyinydja walala yukurrana mitthunminayi bitjarrayi, ga mim'puyunydja ŋunhi ḻakaramana yukurra ŋunhi walalanydja ŋunhiyinydja walala nhanŋuwaynha Godkuna yolŋu walala, ga ŋayi walalaŋgu Waŋarr God.
Ga ŋayinydja ŋunhi Yipurayimdja 99‐nha dhuŋgarra,
ga ŋayi Yitjmayilnydja gäthu'mirriŋunydja nhanŋu 13‐nha dhuŋgarra,
ga ŋulinyaramirriyu liŋgu waluyu maṉḏa ŋunhi mitthunmina ḏarrtjalkkunhaminanydja,
waŋgany‐manapanmina ŋunhiyina walala djämamirrina walala nhanŋu Yipurayimgu.
Ŋulinyaramirriyu liŋgu Yipurayim ga nhanŋu mala ŋunhi yukurrana nhinana wäŋaraŋala Mamiri wäŋaŋura yäkuŋura. Waŋganymirri ḏaykun'thu, gorrmuryuna wäŋayu ŋayi yukurrana Yipurayim nhinana nhanukiyingalay ŋayi buṉbuŋura, galki dhurrwaraŋura, bala ŋayinydja nhanukala maḻŋ'thurruna Garraynha, yurru rumbalnydja ŋayi ŋunhi bitjan yolŋuna yana.
Yo, nhinananydja ŋayi yukurrana Yipurayim, bala ŋayi waṯthurruna, dharr‐way nhäŋala ḻurrkun'nhana yolŋu'‐yulŋunha, walala marrtjina dhärra'‐dharrana ŋunhili nhanukala galki. Ŋayinydja ŋunhi nhäŋala Yipurayimdhunydja, bala yana waṉḏinana withiyarana walalanha, bala ŋayi ṉepaḻ‐nyilŋ'thurrunanydja walalaŋgala,
ga waŋana bitjarrana, “Way walala, yaka nhuma marrtjiya djuḻkmaraŋanydja ŋarranha. Nhiniya walala dhiyala ŋarrakala, märr yurru ŋarra nhumalanha wekama ga djäka nhumalaŋgu.
Waṉḏirrinydja ŋarra nhina bala, bala gapuna märrama; ŋarra yurru nhumalanha ḻupmarama ḻukuna. Ga nhumanydja yurru dhiyala galkun ŋarraku, dharpaŋura ŋurrŋgitjŋura nhiniya.
Ŋarra yurru balayi marrtji, ga ŋatha märrama nhumalaŋgu. Ga nhumanydja yurru nhinana ganydjarrnha, ŋurukuna‐wala marrtjinyarawu bala. Ŋarranydja dhuwala wirrkina yana märr‐ŋamathinanydja nhumalaŋgu, goŋmirriyinana ŋunhi nhuma marrtjina lili dhipala ŋarrakala wäŋalili. Ŋarra nhumalanha yurru guŋga'yun ga djäma.” Ga walalanydja waŋana ŋunhiyi ḻurrkun'tja ḏarramuwurru bitjarra, “Yo, ŋanapurru yurru nhina dhiyala.”
Bala ŋayi ŋunhi Yipurayimdja waṉḏinana, ga waŋana Saranhana bitjarra, “Way Sara, waḏutja nhe ŋathanydja warkthurra dämbany'tja, ḻatju' yana.”
Ga ŋayinydja waṉḏina, ga wutthurruna buliki buyuwuyu yana yuṯa, bala yana waŋana djämamirrinhana, “Way waḏutja go, batharrana dhuwala wäyinnhanydja,” bitjarra.
Ga ŋuliŋuruyinydja ŋayi märraŋala ŋamun'kurr ḻukanharawu, ga wäyin ŋanak, ga ŋatha, bala gäŋalana walalaŋgu. Ga ŋunhilina walala yukurrana nhinananydja ḻukanana ŋunhiyi ŋathanydja malanha, ga ŋayinydja yukurrana nhinana ŋunhili dharray walalaŋgu Yipurayimdja.
Bala walala ŋunhiyi walala ḻurrkun'tja waŋana bitjarrana, dhä‐wirrka'yurruna ŋanya, “Wanhaka dhika nhuŋu dhäykanydja Saranydja?” bitjarra. Ga ŋayinydja waŋana Yipurayimdja bitjarra, “Ŋunha ŋayi ya', djinawa'.”
Bala ŋayi waŋganydhunydja yolŋuyu ḻakaraŋala Yipurayimgu bitjarrana, “Ŋunhi boŋguŋu waŋgany dhuŋgarra djuḻkthurrunydja dhipuŋuru, ŋarranydja boŋguŋu roŋiyiyi liliyi, ga ŋulinyaramirriyunydjayi boŋguŋu nhokala miyalkthu Sarayunydja yothunha dhangi'yurru yukirri.” Ga ŋayinydja ŋunhiliyi Saranydja yukurrana djingaryurruna ŋurrwu'yurruna dhurrwaraŋura, ŋäkula yukurrana walalanha.
Ga ŋunhi ŋayi Sarayu ŋäkulanydja, ŋunhi ŋayi boŋguŋu yothu'mirriyinydja, bala ŋayi dhunupana gitkitthurrunana, bala waŋanhamina ŋanyapinyay ŋayi bitjarra, “Nhä‐ä. Worruŋuna dhuwala ŋarra yolŋunydja. Dhuḏitjnha ŋarraku yothu'wunydja gänharawu. Ga ŋunha dhuway'mirriŋu ŋarraku ga balanyarayi liŋgu worruŋuyi yana.” Yo, yuwalk ŋunhiyi yulŋunydja, Yipurayim ga Sara worruŋuna maṉḏa yana wirrkina, ga dhuḏitjnha nhanŋu yothuwu gänharawu, bala ŋayi Sara gitkitthurrunana yukurrana gayulnha.
<range>
Bala dhunupana ŋayi Garrayyunydja dhä‐wirrka'yurruna ŋanya Yipurayimnha, “Nhäku ŋayi ŋunha Saranydja gitkitthurruna? Ga waŋana ŋayi nhäku bitjarranydja, ŋunhi ŋarranydja worruŋuna wal'ŋu yothuwu gänharawu?
Nhä dhika Garraywunydja? . . . ḏäl djämawu wal'ŋu? Yo, yuwalk yana dhuwalanydja, ŋarra boŋguŋu roŋiyi lili, ŋulinyaramirriyu ŋunhi boŋguŋu waŋgany dhuŋgarra djuḻkthurru, ga ŋulinyaramirriyunydja boŋguŋu ŋayi yukirri Sarayunydja dhangi'yurruna yothunhana.”
Ŋayi Sarayunydja ŋäkula ŋunhiyi, bala wirrkina wilwilyurruna, ga waŋana bitjarrana, “Yaka ŋarra dhuwala gitkitthurruna.” Ga ŋayinydja Garraynydja waŋana, “Yo yuwalk nhe gitkitthurrunanydja,” bitjarra.
Ga ŋuliŋurunydja dhurrwaraŋuru ŋuriŋi ḻurrkun'thunydja ḏarramuwurruyu gonha'yurrunana wäŋa ŋunhiyi, ga Yipurayimdja walalaŋgu malthurrunayi. Ŋal'‐ŋalyurruna walala bukulilinydja, ga ŋulaŋurunydja bukuŋurunydja walala nhäŋala yarrupthurrunana ŋunha Djudumbuynha, ŋunhana wäŋa ŋunhi wanhami yukurrana Lot nhinana.
Ga ŋunhala bukuŋuranydja Garray ŋayipi waŋanharamina bitjarra, “Ŋarra yurru ḻakaramana Yipurayimgunydja nhaltjan yurru ŋarra djäma, yakana ŋarra yurru djuḻuḻ'maramanydja nhanukala,
liŋgu Yipurayimgalanydja mala‐wunhara yurru mirithirrina wal'ŋu guḻku'na yolŋu walala, dharrpalnha miṯtji, ga ŋuliwitjandhiyi nhanukalanydja ŋarra yurru wirrkina goŋmirriyama miṯtjinha bukmaknhana walalanha yolŋu'‐yulŋunha.
Ŋarra ŋanya djarr'yurrunanydja Yipurayimnha, ga ŋayina yurru marŋgikumanydja nhanŋuway miṯtjinhanydja Godkalaŋunydja romgu malaŋuwu. Ga ŋuli yurru walalanydja ŋuriŋiyinydja miṯtjiyu dhäruk märramana ŋarranha yana, bala djäma ŋamathamana nhä ŋunhi dhunupa ga yuwalk rom, bala ŋarranydja yurru djämana‐wala yana nhä malanha ŋamakurruny'tja ŋunhi ŋarra dhawu'mirriyaŋala nhanukala Yipurayimgala.”
Bala yana Garrayyu dhunupana ḻakaraŋala nhanŋu Yipuramgu bitjarrana, “Ŋarra dhäwu' ŋäkula ŋurukuy Djudumbuy wäŋawuy ga Gumurawuy, ŋunhi wäŋa maṉḏanha ŋunhayinydja yätjnha gal'ŋu mirithirrina.
Ŋarranydja yurru ŋarrapi marrtji balayi ŋunhamala ga nhäma, ga ŋuli ŋarra yurru maḻŋ'marama yätjtja mirithirrinydja, ga ŋarranydja yurru dhunupa buwayakkumana warrpam'nha ŋunhiyi wäŋanydja.”
Ga dhäŋuru ŋuliŋurunydja märrma'yu ḏarramuyu gonha'yurruna ga marrtjina ŋunhimalayi yarrupthurruna Djudumlili wäŋalili, ga ŋayi Garraynydja nhinana ŋunhala bäyma maṉḏa Yipurayim.
Bala ŋayi Yipurayim waŋana Garraywala bitjarra, “Garray, nhaltjanna nhe yurru? . . . buma dhawar'maramana ŋamakurru'mirrinha ga yätjmirrinha yolŋu'‐yulŋunha rrambaŋikumana?
Mak ŋunha 50 yolŋu'‐yulŋu ŋamakurru'mirrinydja ŋunhayi Djudumŋuranydja, ga nhenydja yurru mukthun yana buma?
Nhepiŋga dhuwala mala‐yarr'yunaramirrinydja dhiyaku bukmakku wäŋawu, ga nhepiŋga ŋuli bitjandja liŋgu mala‐yarr'yun ga djäma dhunupa wal'ŋu yana. Yakana nhe yurru baymatthun ŋamakurru'mirrinhanydja dhambay‐manapan yätjmirriwalanydja.”
Ga Garraynydja waŋana, “Ŋuli ŋarra yurru maḻŋ'marama 50‐nha warray ŋamakurru'mirrinha yolŋu'‐yulŋunha, ŋunhinydja ŋarra yurru yaka warray wäŋa buma dhawar'marama.”
Bala yurruna Yipurayim waŋana bitjarra, “Garray, ŋarranydja dhuwala yolŋu yana, ŋarra bini yakaŋga nhuna bitjana waŋanha, yana bäy‐ḻakaraŋa ŋarraku.
Mak ŋunha 45 ŋamakurru'mirri yolŋu'‐yulŋu, bala nhaltjanna nhe yurru yulŋunydja?” Ga ŋayi Garraynydja buku‐ruŋiyinmaraŋala nhanŋu bitjarra, “Ŋuli yurru ŋarra ŋunhi maḻŋ'marama 45‐nhanydja, ŋarranydja yurru yaka buma ŋunhayi wäŋa.”
Ga ŋayi Yipurayim bitjarra yana liŋgu waŋana biyapul, “Garray, mak ŋunha 40 yolŋu'‐yulŋu ŋamakurru'mirri, yaka mak ŋula guḻku'.” Ga Garraynydja waŋana buku‐ruŋiyinmaraŋala nhanŋu, “Ŋuli mak 40, ga ŋarranydja yurru yakayi yana buma ŋunhayi wäŋa.”
Ga biyapul Yipurayimdhu waŋana Garraynha bitjarra, “Garray, yaka ŋarraku maḏakarritjthiyanydja, ŋarra yurru waŋa nhuna biyapul. Mak ŋunha 30 yolŋu'‐yulŋu, mak 20 yolŋu'‐yulŋu manymakmirri.” Ga Garraynydja waŋana nhanŋu buku‐ruŋiyinmaraŋala bitjarra, “Ŋuli yurru 20 yolŋu'‐yulŋu ŋamakurru'mirri, ŋarranydja yurru yakayi buma ŋunhayi wäŋa.”
<range>
Ga biyapul Yipurayim waŋana, “Yaka ŋaramurryiyanydja ŋarraku Garray, ŋarra biyapul nhuna waŋana waŋganymirrina. Mak nhe yurru maḻŋ'marama ŋunha yolŋu'‐yulŋunha ŋamakurru'mirrinha märrma'‐rulu, ḻurrkun' ŋamakurru'mirrinydja yolŋu'‐yulŋu, bala nhe yurru nhaltjanna ŋunhiyinydja?” “Ŋuli yurru 10 miṯtji yolŋu'‐yulŋu ŋamakurru'mirri ŋunhayi Djudum nhina yukurra, ŋarranydja yurru yaka yana buma ŋunhayi wäŋa buwayakkuma,” ga bitjarra ŋayinydja Garraynydja waŋana.
Ga ŋuliŋurunydja dhurrwaraŋuru bala Garrayyunydja gonha'yurrunana marrtjinana, ga ŋayi Yipurayimdja roŋiyina balayi nhanukalayi wäŋalili.
Bala ŋunhiyinydja yana märrmany'tja djiwarr'wuy yolŋu maṉḏa marrtjinana‐wala yana bala Djudumlili, yurru balanyara yana rumbalnydja maṉḏa, bitjan yolŋu yana, ga bunananydja maṉḏa ŋunhala Djudumŋuranydja milmitjpana, ḻäy‐wilyunarayuna waluyu. Ŋayi Lottja nhinana‐dharrana galki dhurrwaraŋura ḻoḻuŋura ŋunhili wäŋaŋura buṉbu‐mäypamirriŋura, dharr‐way nhäŋala ŋayi ŋunhiyi märrma'nha yolŋunha maṉḏanha, maṉḏa nhinana lili marrtjina. Dhunupa ŋayi gaŋgathinana Lottja, bala yana gumurr'yurrunana maṉḏaku. Gumurr'yurrunanydja ŋayi ga bunana maṉḏaku,
bala waŋanana maṉḏanha bitjarra, “Way maṉḏa, marrtjiyanydja maṉḏa ŋarrakala wäŋalili go. Nhuma yurru nhinanydja ŋarrakala gäthuranydja munhaku, ga goḏarrny'tja, bala nhuma boŋguŋu marrtjina.” Ga maṉḏanydja waŋana yaka'yurruna bitjarra, “Ŋilinyunydja yurru ŋorra dhiyala bili dhukarrŋura,” bitjarra.
Ga ŋayinydja Lottja waŋana dhä‐wuṉḏaŋarryina, “Yaka nhuma yurru ŋorra dhiyala. Nhuma yurru yana marrtjiya ga ŋunhala djinawa' ŋorriya ŋarrakala yana wäŋaŋura.” Ga yuwalkthi maṉḏa marrtjinana malthurruna Lotkuna bala nhanukalana wäŋalili. Ga ŋunhala maṉḏaku ŋathana gurrunhara walala Lotkala djämamirriyunydja walalay, bala maṉḏa ḻukana ŋathana yukurrana.
Ŋulinyaramirriyu liŋgu munhaku, yolŋu'‐yulŋunydja ŋurukuy wäŋawuy Djudumbuyŋunydja walala marrtjina lili, bala ḻiw'maraŋalana wäŋanydja ŋunhi Lotkunydja yuḏayuḏana ga ŋaḻapaḻmirrina ḏarramuwurru, walala yukurrana ḏuḏupthurruna wäŋanydja ŋunhi, wutthu'‐wutthurruna dhika,
waŋana yatjurruna bitjarra, “Way Lot, wanhaka ŋunhi märrmany'tja yolŋu maṉḏa? Dhawaṯmaraŋa maṉḏanha lili go, ŋanapurru maṉḏaku ḏukṯuk,” bitjarrana yukurrana. Yo, ŋunhiyi Djudumbuynydja wäŋa mirithirrina yätjnha wal'ŋu, liŋgu walala yukurranha ŋuli ḏarramuwurru ḏukṯukthinyaminya walalawuy märranhaminyarawu walalaŋguway. Ga bitjanarawuyi yana walala ḏukṯukthina ŋurikiyinydja märrma'wunydja mulkuruwunydja yolŋuwu maṉḏaku.
Bala yana ŋayi Lottja dhawaṯthurruna, bala dhurrwarana dhaḻ'yurruna,
ga waŋana walalanha bitjarra, “Way ḻundu walala, yaka walala biyaka. Yätj dhuwalinydja nhumalaŋgu, mirithirrina yätj.
Ŋarra yurru wekama nhumalaŋgu ŋarrakuway gäthu'mirriŋunha maṉḏanha miyalknhana maṉḏanha, yurru yakana ŋarra yurru wekama dhuwala märrma'nhanydja ḏarramunha maṉḏanha nhumalaŋgu. Maṉḏanydja dhuwala ŋarraku yolŋu maṉḏa bunana, ga djäka ŋarra yurru yukurra maṉḏaku ŋamathama.”
Yurru walalanydja ŋunhi ḏarramuwurrunydja mirithina ŋaramurryina, bala yiŋgathinana waŋana nhanukala Lotkalanydja bitjarrana, “Way, yol dhuwala nhe yolŋunydja? Mulkuru dhuwala nhe yolŋu be wanhaŋuwuy. Nhäku warray nhe yukurra waŋa ŋanapurrunhanydja nhaltjanarawu djämawu? Gatjuy yarrkthurrana ŋanapurruŋgala; ŋanapurru yurru nhunana djäma yätjkuma.” Bala yana walala ḏur'yurruna ŋunhiyinydja, walala bini ḏaw'yuna ŋunhiyi dhurrwaranydja buṉbunydja, bala yana märranha bini ŋunhiyi märrma'nhana yolŋunha maṉḏanha.
Yurru maṉḏanydja ŋunhi märrma'djiwarr'wuy maṉḏa waṉa‐djarryurruna, ga ḻaw'maraŋala Lotnhana, bala warryurrunana ŋanya lili djinawa'lilina, bala yana dhurrwarana dhaḻ'yurruna.
Bala maṉḏa ŋunhi Djudumbuyŋunhanydja yolŋu'‐yulŋunhanydja ḏarramuwurrunhanydja melnha bambaykuŋala, bala walala yakana dhurrwaranydja maḻŋ'maraŋala nhäŋala.
Bala ŋunhiyi ḏarramunydja maṉḏa, djiwarr'wuynydja maṉḏa waŋana Lotnha bitjarrana, “Ma' garryu'‐garryurrana nhuŋuway gurruṯu'mirrinhanydja walalanha, nhuma yurru gonha'yunna dhuwalanydja wäŋa,
liŋgu ŋanapurru yurru bumana dhuwalanydja, buku‐yupmaramana wäŋanydja. Garrayyunydja liŋguna ŋäkulana dhiyakuy, ŋunhi nhaltjan yolŋuyu walalay yukurra djäma dhiyalami wäŋaŋura mirithirrina yätjnha, bala ŋayi ŋinyalanhana dhuwala djuy'yurrunanydja lili dhiyaku wäŋawu bunharawuna, buku‐yupmaranharawuna.”
Bala Lottja marrtjina ŋurikala märrma'walanydja ḏarramuwala maṉḏakala ŋunhi maṉḏa yurru Lotku gäthu'mirriŋunha maṉḏanha märrama, ga ŋayi waŋana maṉḏanha bitjarra, “Waḏutja dhä‐yawaṯthurrana, liŋgu Garrayyunydja yurru baymatthunna dhuwalanydja wäŋa.” Bala maṉḏanydja dharrana gitkitthunmina warray, yana bini ŋunhiyinydja ŋayi maṉḏanha ŋoy‐yawukinya. Yaka walala märr‐yuwalkthina nhanŋu.
Munhakumirrina djaḏaw'yunarayuna, bala djiwarr'wuynydja ŋunhi yolŋu maṉḏa waŋana Lotnhana, “Waḏutja gonha'yurrana dhuwala wäŋanydja. Märraŋa nhuŋuway miyalknhanydja ga gäthu'mirriŋunhanydja maṉḏanha, bala gundupuŋana, märr nhumanydja yurru yakana burakirri ŋunhi yurru dhuwalanydja wäŋa buku‐yupthun.”
Yurru ŋayinydja Lottja galŋa‐raypinydhina warray, yaka warray ŋayi waḏutja marrtjina. Yurru Garraynydja wuyurruna nhanŋu Lotku, bala ŋuriŋi djiwarr'puyŋuyunydja yolŋuyu maṉḏathu goŋnha walalanha mana'‐manapara waṉana, bala yana warryu'‐warryurrunana ŋuliŋuru dhawaṯmaraŋalana wäŋaŋurunydja ŋanya Lotnha ga nhanŋu miyalknha ga märrma'nha gäthu'mirriŋunha miyalknha maṉḏanha.
Ga ŋunhi walala dhawaṯthurrunana liŋguna warraŋullilina, maṉḏa djiwarr'wuynydja yolŋu maṉḏa waŋana bitjarrana, “Ma' gundupuŋana walala ganydjarryuna ŋunhamalana yaŋunhamalana; gundupuŋanydja bukulilina, märr nhuma yurru walŋathirrina. Yaka yana nhuma gulyurra gandarrŋura ŋoyŋura dhiyala bäyma, ga yaka nhäŋa roŋiyiya.”
Yurru ŋayi Lottja waŋana bitjarra, “Yiw, ŋunha bukunydja dhuwala barrkuna bena‐wala; mak ŋarra ŋuli rakunydhina gandarrŋurana.
<range>
Nhäma nhe yukurra ŋunha yutjuwaḻa wäŋa gandarrŋuranydja gay, mak ŋarra ŋunhamalana yurru waḻukthun, märr ŋarra yurru walŋathirri ŋunhalayina.”
Bala djiwarr'puynydja yolŋu ŋunhi maṉḏa waŋana bitjarra, “Yo manymak. Ŋarra yurru yaka baymatthun ŋunhiyinydja wäŋa.
Yurru waṉḏiyanydja waḏutja. Ga ŋunhi nhuma yurru bunanydja ŋunhala wäŋaŋura, bala ŋarra yurru dhunupana baymatthunna dhuwalanydja wäŋa Djudumbuynydja.” Ga yäkunydja ŋayi ŋunhiyi wäŋa yutjuwaḻany'tja Djowana.
Bala ŋayi Lottja yana waṉḏinana, yana liŋgu ga mulkanydja ŋayi ŋunhi Djowanydja wäŋa ŋulinyaramirriyuna ŋunhi waluna marrtji lili dhawaṯthun.
Ga dhunupana yana ŋayi Godthunydja wutthurrunana baḏuwaḏuyurrunana ŋunhiyi märrma'nhanydja wäŋanha maṉḏaŋunha Djudum ga Gumura; gurthana yarrupthurruna beŋuru djiwarr'ŋurunydja lilinydja, guṉḏa manaparana be nhäna yana butjirina buŋgan. Yo, baduwaḏuyurruna yana warrpam'nha ŋunhiyi wäŋanydja maṉḏanha, ḻiw'maraŋala yana ŋunhiyi yulŋunydja.
Bukmakthina ŋunhi yolŋunydja walala murrmurryurruna, ga dharpa nhäranana warrpam'thurrunana yana.
Yo, ŋayipina Lotnha walŋathinanydja ŋunhalana wäŋaŋura yutjuwaḻa'ŋurana, yurru dhäykana nhanbala ŋunhili gandarrŋuranydja gulyurruna; ŋayi waṯthurruna roŋiyina Djudumbuynha nhäŋala wäŋa, bala ŋayi ŋulaŋuruyinydja yana monyguŋalana ŋanya, bala ŋayi dhäykanydja ŋunhiyi guṉḏayinana, bitjarrana bitjan wuṉḏaŋarr dje'la.
Ŋayi Yipurayimdja munhakumirri yana gaŋgathina, bala yana marrtjina bala bukulilina ŋunhimalana ḏuwaṯthurruna, ŋunhimalana liŋgu wäŋalili ŋunhi maṉḏa yawungu Garray nhina yukurra.
Bala ŋayi yarrupthurrunanydja nhäŋala ŋunhi Djudumbuynha; nhämanydja ŋayi ŋawulul'nha waŋganynhana, ŋayi marrtji ṉoluŋdhirri, bitjanna biyaku ŋuli gurtha marrtji nhäri borrk ŋula nhäna, ŋayi marrtji ŋawululny'tja ŋunhi dhawuṯthunna.
Yo, ŋayipi Godthu ŋunhiyi bumaranydja yätjnha wäŋanha Djudumbuynhanydja, yurru walŋakuŋalanydja ŋayi ŋanyana Lotnhana, liŋgu Godthu yukurrana guyaŋina ŋanya Yipurayimnha, ga yurruna ŋayi yakanydja bumara Lotnhanydja.



























Bala ŋuliŋuruyinydja ŋayi Garrayyu goŋmirriyaŋalana ŋanya Saranha, rumbal yuṯakuŋalana, bitjarra yana liŋgu ŋunhi ŋayi dhawu'mirriyaŋala ŋäthili.
Bala ŋayi ŋunhi Sara yothumirriyinana, ga ŋuliŋuruyinydja ŋunhiyi yothu dhawal‐wuyaŋinana Sarawuŋu, nhanŋuwaynha Yipurayimguna gäthu'mirriŋu; ŋayi dhawal‐wuyaŋinanydja ŋuriŋi liŋgu waluyu ŋunhi Godthu dhawu'‐nherrara ŋäthili.
Bala ŋayi ŋanya Yipurayimdhunydja yäku nherrarana ŋunhiyi yothunhanydja Yitjaknha,
ga ŋunhi ŋayi 8‐mirrinydja ḏaykun'mirri, bala ŋayinydja ŋanya mitthurrunana ŋunhiyinhayi yothunhanydja, bitjarra yana liŋgu ŋunhi Godthu ḻakaraŋala ŋäthili Yipurayimgala.
Ga ŋayinydja ŋunhi Yipurayimdja worruŋuna wal'ŋu, 100‐nha dhuŋgarra nhanŋu ŋulinyaramirriyunydja ŋunhi ŋayi yothu ŋunhi Yitjak dhawal‐wuyaŋina.
Ga ŋayi ŋunhi Saranydja ŋoy‐ŋamathina wal'ŋu wirrkina, bala waŋana bitjarra, “Godthunydja dhuwala ŋarranha wirrkina goŋmirriyaŋalana wal'ŋu, ga gitkitthunmaraŋala yana ŋarranha ŋoy‐ŋamathinyarayunydja ŋuriŋi. Ga ŋunhi yurru walala wiripu‐guḻku'yu yolŋuyu walalay ŋämanydja, walalanydja yurru bitjandhi bili goŋmirriyirriyi ga gitkitthundhi, wirrkina wal'ŋu goŋmirriyirri yurru dhiyaku yothuwu,
liŋgu yolŋuyu walalay guyaŋina yanapi ŋarra bäyŋuna gänha yothu. Yurru dhuwalana ŋarra dhangi'yunna yukurra yothunydja, djäkana nhanŋu Yipurayimgalaŋuwu gäthu'mirriŋuwu, ŋunhi ŋayinydja dhuwala worruŋuna wal'ŋu.”
Yo, ŋayi ŋunhiyi yothu ŋutharanydja märr‐wakindhinana, ŋunhi yakana ŋayi biyapul yothu, bala ŋayinydja Yipurayimdhunydja ŋamaŋamayurruna ŋathana ŋula nhäna malanha, ḻuŋ'maraŋala yolŋu'‐yulŋunhana ŋurikiyina märr‐ŋamathinyarawu yothuwuna, liŋgu ŋunhiyinydja walalaŋgu rom.
Waŋganymirri maṉḏa yukurrana yothu maṉḏa ŋaḻwa'yurruna, waŋganydja ŋunhi yothu djämamirriwuŋu ŋurikiŋi Yaykawuŋu yäku Yitjmayil, ga wiripunydja Sarawu yothu Yitjak yäku, yurru ŋuriŋi djämamirriwalanydja yothuyu yukurrana warku'yurruna ŋunhi Sarawunydja yothunha.
Ga ŋayi Sarayunydja nhäŋala maṉḏanha ŋunhimalayi, bala maḏakarritjthinana wirrkina, bala waṉḏina, bala waŋana Yipurayimnhanydja bitjarrana, “Way Yipurayim, djuy'yurrana ŋunhanydja ya' djämamirriwunydja yothunha, ga ŋunha ŋäṉḏi'mirriŋunha. Djuy'yurrana maṉḏanha. Yakana ŋuruŋuyinydja djämamirriwalanydja yothuyu yurru märrama nhokuŋu ŋunhi buku‐meṉgunhara; ŋunhiyinydja yurru nhä malanha nhokuŋunydja bukmak nhanŋuway yana Yitjakkuna, ŋarrakalaŋuwuna yothuwu.”
Ga ŋuriŋinydjayi dhärukthu Yipurayimnhanydja wirrkina ŋayaŋu‐yätjkuŋala, liŋgu ŋunhiyi Yitjmayilnydja gäthu'mirriŋu nhanŋu; yaka ŋayi ḏukṯukthina djuy'yunarawu nhanŋu.
Bala ŋayi Godtja waŋana Yipurayimgala bitjarra, “Yaka warwuyurranydja ŋurikiyi yothuwu ga ŋäṉḏi'mirriŋuwu. Ŋarranydja yurru yana djäkayi maṉḏaku marrtji bala. Nhe yurru djuy'yurrana yana maṉḏanha, biyaka liŋgu bitjarra ŋunhi ŋayi Sara waŋana. Liŋgu dhawuny'tja ŋunhiyinydja ŋarra nherrara nhanŋuway yana Yitjakku; nhanukuŋunydja yurru ŋurikiŋinydja Yitjakkuŋunydja mala‐bunhara guḻku'thirriyi, ga ŋarrakuwaynha walala yurru malanydja yana.
Ga ŋayi yurru Yitjmayilyu wiripunydja mala‐bumayi guḻku'na yumurrku', wakinnha malanydja yurru nhanukuŋu, liŋgu ŋayinydja ŋunha gäthu'mirriŋuyi yana nhuŋu. Yurru djuy'yurrana‐wala yana nhe yurru maṉḏanha, liŋgu wäwundja dhuwala nhanŋuway yana Yitjakku.”
Ga wiripuŋuyuna munhakumirri waluyu ŋayi Yipurayim gaŋgathina, bala ŋayi märraŋala ŋathana malanha ga gapuna dhiṯthurruna ŋuriŋiyi gapuwuyyu bathiyu, bala ŋayi ḏiltjililina nhanukala Yaykawala ŋal'maraŋala ŋunhiyi bathinydja gapumirrinydja ga ŋathamirri. Ga biyapul ŋayi wekaŋala ŋunhi yothunha, bala djuy'yurrunana maṉḏanha gupaḏalnha‐wala. Bala maṉḏa marrtjinana yukurrana‐a‐a, wiripulili ga wiripulili, bitjarrana maṉḏa yukurrana marrtjinanydja ḏiltjikurruna ŋuliyina ŋanhdharkkurruna yäkukurru Biratjipakurru.
Bala ŋunhilinydja ŋayi gapunydja dhawar'yurrunana maṉḏaku, ga ŋayinydja ŋunhi yothunydja ŋanhdharkthina wirrkina, bala ŋayi ŋanya ŋunhiyi gäŋalanydja ŋuriŋiyi ŋäṉḏi'mirriŋuyunydja, bala yakurrkuŋala dhuḏililina dharpalili, ŋurrŋgitjlilina ŋunhina.
Ga ŋunhilina ŋayi ŋorrananydja nhinana, ga ŋayinydja marrtjina bitjarra bala märr‐galkilili muka, ga ŋunhilina ŋayi nhinananydja yukurrana, yarrkthurruna ŋuliŋuruyi yothuwalanydja, liŋgu ŋayi birrka'yurruna ŋäṉḏi'mirriŋuyunydja bitjarrana, märr ŋarra yurru yakana yothunhanydja ŋarrakuway nhäma rakunydhinyaranydja. Ga nhinananydja ŋayi yukurrana ŋunhiliyi ŋäthinana ŋäṉḏi'mirriŋunydja Yaykanydja.
Ga yothunydja nhanŋu ŋorrana nhinana dhuḏiŋura dharpaŋura, ŋäthina nhinana, bala ŋayi Godthunydja ŋäkulana ŋunhi rirrakaynha ŋanya ŋäthinyarana yothunhanydja. Bala ŋayi Godku ŋunhi dhäwu'mirrinydja waŋana ŋulaŋuru djiwarr'ŋurunydja bitjarra, “Way Yayka, nhäku nhe warwuyundja yukurra dhuwala? Yaka nhe wilwilyurra ga barrariya. Godthunydja ŋunha ŋanya liŋgu ŋäkula ŋunhayi yothunha ŋäthinyara.
Gaŋgathiyana ga ḻaw'maraŋa, märraŋa ŋanya; ga nhiniya galki nhanukala djäka nhanŋu. Nhanukuŋunydja yurru mala‐wunhara guḻku'yirri yana; yaka ŋarra ŋanya ŋunhayi yothunha yurru buku‐dhumukthirrinydja ga meṉgumanydja.”
Bala ŋayi waṯthunmaraŋalanydja Godthu ŋanya Yaykanha, ga dharr‐way nhäŋalana ŋayi ŋunhi gapunydja, ŋayi yukurrana buŋbuŋdhurruna beŋuru dhawaṯthurruna lili munatha'ŋuru. Bala ŋayi waṉḏinana, bala märraŋala ŋunhiyi bathi gapuwuynha; waṉḏinanydja bala dhiṯthurrunana, bala gäŋalana djunamana yothu'wuna, bala yana wekaŋalana ŋanya Yitjmayilnha.
Yo, dhäŋuru ŋuliŋuruyinydja maṉḏa marrtjina yukurrana bala‐a‐a, bala nhinana wäŋayaŋalana ŋanhdharkŋurana wäŋaŋuranydja, ŋayilpiŋurana yäkuŋura Barrannha, ga ŋunhiliyina ŋunhiyi yothu ŋutharanydja yukurrana‐a‐a, yana liŋgu ga wakindhina wal'ŋu ḏarramuthina. Ga bitjarrana liŋgu Godtja yukurrana nhanukala galkina, djäkana nhanŋu, ga ŋutharanydja ŋayi djambatj‐ḏumurruyinana wal'ŋu wäyinguna bunharawu.
Bala ŋayinydja ŋäṉḏi'mirriŋuyunydja nhanukala maḻŋ'thunmaraŋala dhäykanhana nhanŋu Yitjmayilwu, maṉḏa miṯtjinhana Yetjippuyŋunhana miyalknha, bala ŋayi märraŋala Yitjmayilyunydja dhäykanhanydja ŋunhiyina nhanŋuway.













Ga ŋulinyaramirriyunydja ŋayi yukurrana Yipurayim nhinana wäŋaŋura Bilitjiya yäkuŋura; nhinananydja ŋayi yukurrana‐a‐a märr‐weyinnha, ŋula nhämunha'na dhuŋgarra, bala ŋayinydja ŋanya Godthunydja gatjarr'yurrunana, yana maḻŋ'maranharawu nhanŋu Yipurayimgu, yolnha ŋayi yukurra märryu‐ḏapmarama ŋurruŋu, Godnha, mak ŋanya nhanŋuway gäthu'mirriŋunha Yitjaknha. Ga bitjarrana ŋayi ŋunhi ŋanya waŋana gatjarr'yurrunanydja gam'. Waŋganymirri ŋayi yäku‐ḻakaraŋala ŋanya Godthu, wäthurruna “Yipurayim,” bitjarra. “Gay, dhuwala ŋarra Garray,” bitjarra ŋayi Yipurayimdja.
Ga ŋayinydja Godtja waŋana Yipurayimgala bitjarra, “Märraŋa ŋunhiyi yothunha, nhuŋuway wal'ŋu ŋunhiyi waŋganynha gäthu'mirriŋunha Yitjaknha, ŋunhi nhe yukurra märryu‐ḏapmarama ŋanya wirrki, ga märr‐ŋamathirri nhanŋu. Märraŋa ŋanya, bala marrtjiyana maṉḏa ŋunhana wäŋalili yäkulili Morayalilina, ga ŋunhalayi bukuŋurana nhe yurru wekamanydja ŋanya ŋarraku mundhurrnydja, biyaka bitjan ŋuli yolŋuyu walalay bathan wäyin mundhurr ŋarraku. Bitjandhi nhe yurru wekamanydja ŋanya ŋarraku.” Bitjarrayi ŋayi Godtja waŋana gatjarr'yunarawunydja nhanŋu Yipurayimgu.
Ga munhakumirrinydja ŋayi gaŋgathina Yipurayim, bala marrtjina ga märraŋala ŋultjiŋu gurtha, ga ŋal'maraŋala wäyingalana ḏiltjilili. Ga biyapul yothunha ŋayi märraŋala ŋunhi, ga djämamirrinha maṉḏanha märrma'nhayi, ga ŋayipinydja gäŋala Yipurayimdhunydja goŋdhu ḻirrwi' gurtha ga mandjawak, bala walala marrtjinana.
Marrtjinanydja walala yukurrana bala‐a‐a, märrma' munhanydja, ga ḻurrkun'thinanydja ŋunhalayina, ŋayi nhäŋalana wäŋa galkithinyarana ŋunhi nhanukala ŋayi Godthu ḻakaraŋala ŋäthili ŋunhiyi wäŋa.
Bala ŋayi Yipurayim waŋana ŋunhi djämamirrinha maṉḏanha bitjarra, “Way maṉḏa. Nhumanydja yurru dhiyalana ŋi' galkun ŋinyalaŋgu, ga dhiyaku wäyingu djäka yukirriya maṉḏa. Ŋilinyunydja yurru marrtji ŋunha bukulili ya', ga ŋunhalayi ŋilinyu yurru buku‐ŋal'yun yukurra Garraywala, ga beŋuruyinydja ŋilinyu yurru roŋiyirrina lili nhumalaŋgala.”
Bala ŋayi ŋunhi Yipurayimdhu gurtha ŋultjiŋunydja märraŋalana, ga wekaŋala gäthu'mirriŋuwalana nhanukalaŋuwala Yitjakkalana, ga ŋayipinydja ŋunhina maṉḏanha gäŋala yukurrana mandjawaknha ga ḻirrwi'na, bala yana maṉḏa marrtjinana. Marrtjinanydja maṉḏa yukurrana bala‐a‐a, ga‐ga‐ga‐a‐a, ga gandarrŋura,
bala ŋayi ŋanya nhanukala gäthu'mirriŋuyunydja waŋana bitjarrana, “Way mäḻu.” “Nhä gäthu marrkapmirri?” bitjarra ŋayi mäḻu'mirriŋunydja. Bala ŋayi yothuyunydja dhä‐wirrka'yurrunana waŋana bitjarra, “Dhuwala ŋultjiŋunydja gurtha, ga ḻirrwi' dhuwala ŋali yukurra gäma. Ga wanhaka dhika wäyindja ŋali yurru bathan mundhurrnydja Godku?” bitjarra ŋayi yothuyunydja dhä‐wirrka'yurruna.
Ga Yipurayimdja buku‐wakmaraŋala nhanŋu bitjarra, “Godthu yurru ŋayipi wekama,” bitjarra. Bala maṉḏa yänayi marrtjina.
Marrtjinana maṉḏa yukurrana, ga baṯ‐gay mulkana wäŋanydja, bala ŋayi Yipurayimdhu guṉḏana ŋal'‐ŋalmaraŋala botjaŋala, yana liŋgu‐u‐u ga liŋguna, ga ŋultjiŋu gurtha ŋal'‐ŋalmaraŋala ŋunhimala. Ga biyapul ŋayi yothunhanydja ŋunhi garrpira, bala rulwaŋdhurruna ŋunhimalayi gurthalili ŋultjiŋulilina,
bala yikiny'tja märraŋala mandjawaktja, ga gathu muka ŋayi mar'yurruna ŋuriki yothuwu dharpunharawuna, ŋayi bini dharpunha nhanŋuwaynha ŋayi gäthu'mirriŋunha, mundhurrnha nhanŋu Godku.
Yo, mar'yurrunanydja ŋayi ŋurikiyi yothuwu, bala ŋayi ŋäkulana rirrakaynha, “Way Yipurayim, Yipurayim,” bitjarra ŋayi ŋunhi Garraywunydja dhäwu'mirri rirrakay waŋana djiwarr'ŋurunydja. Bala Yipurayimdja waŋana bitjarrana, “Gay'. Dhuwala ŋarra Garray,” bitjarra.
Bala ŋayinydja waŋana Godtja nhanukala bitjarra, “Yaka ŋanya wutthurra ga dharpuŋa, ŋula nhaltjarra yätjtjaŋa. Dhiyaŋunydja‐wala ŋarra marŋgithinana nhuŋu ŋunhi nhe märr‐yuwalkthirrina yukurra ŋarranha märr‐nherraṉmirrina manapan, ga ŋurruŋunydja nhe ŋuli yukurra nherraṉ ŋarranhana, liŋgu nhe yaka ŋayaŋuyu‐mulkana nhuŋuwaynydja ŋunhi gäthu'mirriŋunha waŋganynhanydja nhuŋuwayliliyaŋala, yana nhe ŋanya wekaŋalana ŋarraku.”
Bala ŋayi waṯthurrunanydja nhäŋala Yipurayimdhu, ŋayi dhärrana yukurrana wäyinnha bembina, gaṯmaranhara dhandurruŋ dharpalili. Bala ŋayi waṉḏinanydja, bala dharpuŋalana ŋunhiyi wäyinnhanydja, bala gäŋalana. Bala ŋayi ŋal'maraŋala ŋunhimalayi gurthalili ŋultjiŋulilinydja ŋunhiyina wäyinnhana, mali ŋanyanydja ŋunhi yothu'nhanydja nhanŋuway, bala bathara ŋunhiyina wäyinnhana mundhurr Godkunydja.
Ga ŋunhiyinydja wäŋa ŋayi yäku nherrara Yipurayimdhu ‘Garrayyu ŋuli yukurra wekama,’ bitjarrana. Ga dhiyaŋunydja‐wala yolŋu'‐yulŋuyu ŋuli yukurra waŋa ḻakarama bitjandhina, “Ŋunhalayi Garraywala bukuŋuranydja Garrayyu ŋuli wekamana yukurra ŋula nhä malanha ŋamakurru'.”
Bala ŋayi Garraywu dhäwu'mirri biyapul waŋana ŋanya Yipurayimnha beŋuru djiwarr'ŋuru,
ŋayi waŋananydja bitjarra, “Bitjan ŋayi Garrayyu ḻakaramanydja yukurra nhuŋu. Ŋarra yukurra dhuwala dhäwuny'tja nhokala nherraṉ ŋarrakalaynha ŋarra yana yäkuyu. Ŋarranydja yurru nhuna ŋurruwuŋmirriyamana wal'ŋu, goŋmirriyamana yurru gäma yuwalkkumana, ḻatju'kumana yurru, liŋgu nhe ŋunhi wekaŋala nhuŋuway nhe gäthu'mirriŋunha ŋarraku, yaka nhe ŋayaŋuyu‐ḏapmaraŋala nhuŋuway nhe ŋanya ŋarrakalanydja.
Bala ŋarranydja yurru wekama nhuŋu guḻku'na yumurrku'nha yana; nhokuŋunydja mala‐wunhara yurru biyapulnha wal'ŋu dhaŋaŋnha, balanyarana bitjan ŋunha ya' ganyu' miṯtji garrwar, ga biyapul ŋunha munatha' raŋiŋura. Ga ŋuli yurru walala ŋula miriŋu nyäṉ'thun nhokalaŋuwu miṯtjiwu, nhokalanydja yurru miṯtjiyu djuḻkthunmaramana yukurra, bitjanna liŋguna yurru, liŋgu ŋarrana yukurra yurru walalanha gäma guŋga'yun.
Ga walala wiripu‐guḻku'yunydja miṯtjiyu ŋuruŋunydja yurru nhämana nhumalaŋgala ŋarrakuŋunydja ŋunhi goŋmirriyanhara, ga djäkawuy gänhara, bala walala yurru ŋäŋ'thunna ŋarranha bitjanarawuyina goŋmirriyanharawu walalaŋguwaynydja. Yo, yuwalk yana nhumalanha ŋarra yurru ŋurruwuŋmirriyamanydja yukurra, gäma yurru ḻatju'kumanydja dhikanydja wal'ŋu, liŋgu dhuwala nhe märraŋala yana ŋarranha dhäruk.”
Bala maṉḏa ŋuliŋuruyinydja marrtjina roŋiyinana ŋurikalana djämamirriwalana maṉḏakala, bala walala marrtjina roŋiyinana, ga nhinana ŋunhiliyina Biratjipana wäŋaŋura, ga ŋunhiliyina ŋayi Yipurayim nhinananydja yukurrana wäŋaraŋalana.





Ŋunhi walala yukurrana nhinana dhuŋgarra‐watjina bitjarra liŋgu, bala ŋayinydja ŋulinyaramirriyu Saranydja rakunydhinana, worruŋuna ŋayi wal'ŋu wirrkina, 100 ga 27‐mirrina dhuŋgarramirri,
yurru ŋayi ŋunhiyi Sara rakunydhinanydja wäŋaŋuranydja Yiprun, ŋarakaŋura Gaynan. Ga ŋayinydja ŋunhi Yipurayimdja wirrkina yana warwuyurruna nhanŋu, nhanukalayŋuwu ŋayi miyalkkunydja.
Bala ŋayi Yipurayimdhu märraŋala waŋgany wäŋa, bäyim rrupiyayu dholkunharawu nhanŋu ŋurikiyi miyalkkuna, mathirra ŋunhi yäku Makpila. Yo, ŋunhi wäŋanydja ŋayi märraŋala Yipurayimdhu ŋulaŋuru waŋganyguŋu yolŋuwuŋu ŋunhi ŋayi Yitpuyŋu yolŋu, ga ŋunhimalayina yäkulili mathirralili ŋayi ŋunhi ŋanya dholkuŋalanydja, nhanŋuway ŋayi miyalknhanydja, wäŋaŋura Gaynannha.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
Ŋayi Yipurayimdja marrtjina worruŋuthinana, yurru ŋamathaŋala yana nhinananydja yukurrana ŋayi, ga ḻukunydja yana ŋayi yukurrana nhinana, liŋgu ŋayipina Godthuna guŋga'yurruna gäŋala yukurrana ŋanya.
Waŋganymirriyunydja waluyu Yipurayim waŋana nhanŋuway wal'ŋu ŋunhi djämamirrinha bitjarra, “Nhenydja yurru marrtjiya bala ŋunha ŋarrakiyingala nininyŋulili wäŋalili, ga maḻŋ'maraŋa ŋunhiliyi miyalknha ŋula ŋarrakalaŋuwu gäthu'mirriŋuwu Yitjakku. Yaka nhe yurru djarr'yurra mulkurunhanydja miyalknha, dhiyakuynhanydja bäyma wäŋawuy Gaynanbuynhanydja. Djarr'yurranydja nhe yurru ga ŋunhiyi yana liŋgu ŋarrakuway wal'ŋu gurruṯu'mirrinha.”
<range>
<range>
Ga ŋayinydja ŋunhi djämamirrinydja nhanbala Yipurayimba waŋana, “Mak yurru miyalktja ŋula waŋa ŋarrakala yaka'yun ŋiniya, . . . yakana mak ŋayi yurru gonha'yun nhanŋuway wäŋanydja, bala marrtji dhipalanydja wäŋalili. Bay' nhaltjanna ŋarranydja yurru? Garr'yun nhuŋu gäthu'mirriŋunhana? . . . märr maṉḏa ŋuli ŋunhalana nhini yukirri?”
Bala Yipurayimdja waŋana nhanukala, “Yaka nhe biyakayi,” bitjarrana. “Yaka djaw'yurra ŋarraku gäthunha dhipuŋuru wäŋaŋuru,
liŋgu Godthu ŋuriŋi Djiwarr'wuyyunydja Waŋarryu ŋayipi yana ŋarranha gäŋalanydja beŋuru ŋarrakalaŋuwala bäpawala ŋarakaŋuru wäŋaŋuru dhipalanydja gay' wäŋalili, ga ŋayipi yana dhawu'‐nherrara bitjarra, ‘Dhuwalanydja yurru nhuŋuna wäŋa, ga nhokalaŋuwu yumurrku'wuna, ga bitjanna liŋguna yukurra yurru gupaḏalŋuwuna nhumalaŋgu nhinanharawu yukurranharawu.’ Godthu yurru nhuŋu dhukarrnydja buma ŋathil'yun, märr nhenydja yurru maḻŋ'maramana dhäykanha ŋarrakalaŋuwu gäthu'mirriŋuwu. Ga ŋuli ŋayi yurru yakanydja marrtji dhipala, ŋunhiyinydja manymaknha, yaka warwuyurranydja, yurru yaka nhe yurru ŋarrakunydja gäthunha djaw'yurra dhipuŋuru wäŋaŋuru.”
<range>
Bala djämamirriyunydja ŋuriŋi dhawu'mirriyaŋala Yipurayimnha, ŋayinydja yurru dhäruk märrama ŋanyapinyay yana Yipurayimnha, ŋunhi nhaltjarra ŋayi dhäruk‐nherraṉmina.
Bala yana ŋuriŋiyi djämamirriyu marrtjina ga märraŋala märrma' rulu wäyinnha walalanha gamulnha, bala wap‐wapmaraŋala ḻatju'mirri ŋanya dhika girri' ḏiltjililinydja walalaŋgala, bala marrtjinana yana. Marrtjinanydja ŋayi nhinana bala‐a‐a, ga‐ga‐ga‐ga‐a‐a, ga yana liŋgu baṯ mulkana wäŋa nhäyika, ŋunhi Näyu yolŋu yäku ŋuli yukurranha nhinanha be ŋäthili.
Bunananydja ŋayi ŋunhalayi gapumirriŋurana ŋunhi yukurra gapu maŋutji djingaryun, galki ŋunhina bäyma bala'mirriŋurana wäŋaŋura, yurru milmitjpana wal'ŋu, galkina walalanydja dhäykawurrunydja wäŋgamana marrtji lili gapuwuna dhiṯthu‐dhiṯthunarawu.
Bala ŋunhiliyinydja ŋayi Yipurayimgu djämamirri galkurrunana nhinana, ga bitjarrana ŋayi bukumirriyaŋalanydja yukurrana gam' ŋäŋ'thurruna. “Garray, Waŋarr Yipurayimgu, wuyurra nhanŋu ŋuruku Yipurayimgu, ga ŋarranhanydja guŋga'yurra biyakayi.
Dhuwalana ŋarra nhina yukurra, liŋgu galki yurru dhika dhäykawurrunydja bunana dhiyala gapuwuna märranharawu.
Ŋarra yurru waŋa ŋäŋ'thun gapuwu waŋganynha ŋula miyalknha, ga ŋuli yurru ŋayi wekamanydja ŋarranha, ga waŋa yurru ŋula biyapul bitjan, ‘Ŋay' ḻukiya nhe ŋäthilinydja, ga yurruna ŋarra yurru nhokalaŋuwu gamulwunydja walalaŋgu dhiṯthu'‐dhiṯthun nhina,’ bala yurruna ŋarra yurru marŋgithirrinydja, ŋunhiyina miyalktja nhokuŋuwaynydja wal'ŋu djarr'yunara ŋuruku Yipurayimgalaŋuwunydja gäthu'mirriŋuwu.”
Mukthurruna yana ŋayi yukurrana bukukurru waŋanaŋga, bala ŋayinydja marrtjina bunanana ŋunhi dhäykanydja, yäku Ripayka, gämanydja ŋayi marrtji lili botjuŋ gapuwuy. Ŋunhiyinydja dhäyka gäthu'mirriŋu Bithiyulwu, ga Bithiyulnydja ŋunhi walkur Näyuwu, maṉḏa‐yaŋara Yipurayim.
Yurru ŋayi ŋunhiyi dhäykanydja ŋanyana dhikana djana'mirrina wirrkuḻnha, ga ŋunhi ŋayi marrtjinanydja lili dhiṯthunarawu gapuwunydja,
bala ŋayi ḏarramuyunydja ŋuriŋiyi waŋa ŋäŋ'thunna ŋanya, “Way, gapu ŋarranha wekaŋa go,” bitjanna.
Ga dhunupa ŋayinydja wekamana‐wala, “Ŋay' ḻukiyana,” bitjan, bala ŋayi wurkthunna.
Ga dhawar'yundja ŋayi, bala ŋuliŋurunydja Ripayka waŋa nhanukala bitjanna, “Ŋarra wäyinguna nhokalaŋuwu rarryu'‐rarryun ŋi', märr walalanydja yurru ḻuka yukurra dhaŋaŋdhiyana.”
Ga bitjarrayina ŋayi Ripaykayu yukurrana yulŋunydja, ga ŋayinydja ŋuriŋi ḏarramuyunydja yukurrana yana nhäŋala murrŋa, liŋguna dharaŋarana wal'ŋu ŋayi, ŋurikiyina ŋunhi ŋayi ŋäŋ'thurrunanydja yukurrana.
<range>
Ŋunhi ŋayi dhawar'yurruna djämaŋurunydja ŋunhiyi miyalk, bala ŋayi ŋunhi ḏarramuyu mundhurrnha malanha galkara, bala dhaṯthurrunana ŋanya marrtjina, ŋopurrlili nherrara garwarrwarr bulayi.
Ga ŋuliŋurunydja ŋayi bala dhä‐wirrka'yurrunana ŋanya bitjarra, “Yolku dhuwala nhe walkurnydja? Nhina ŋanapurru yurru ŋi? . . . nhokalaŋuwala bäpa'mirriŋuwala wäŋaŋura.”
Ga ŋayi Ripaykanydja waŋana buku‐ruŋiyinmaraŋala bitjarra, “Ŋarranydja dhuwala gäthu'mirriŋu Bithiyulwu, ga bäpa'mirriŋunydja nhanŋu yäku Näyu.
Go malthurra ŋarraku. Ga ŋunhala nhe yukirriyanydja yurru, ŋanapurruŋgala wäŋaŋura.”
Bala yana ŋayi ŋunhiyi ḏarramunydja buku‐nyilŋ'thurruna, wokthurrunana Garraywuna,
buku‐wekaŋalana wirrkina ŋuriki ŋunhi ŋayi Garrayyu gäŋala ŋanya dhunupa yana Yipurayimgalaŋuwala gurruṯu'mirriwala.
Ŋuliŋurunydja dhurrwaraŋuru bala ŋayi ŋunhi dhäykanydja waṉḏina wäŋalilina, bala yana ḻakaraŋala ŋäṉḏi'mirriŋuwana ga wäwa'mirriŋuwa Laypanba.
Ga ŋunhi ŋayi Laypandhu nhäŋala ŋopurrwuynydja girri', dhunupana ŋayinydja walmanana, bala yana marrtjinana ga maḻŋ'‐gay maḻŋ'maraŋala ŋunhiyinydja ḏarramunha, ŋayi yukurrana nhinana galki gapu‐maŋutjiŋura.
<range>
Maḻŋ'maraŋalanydja ŋanya ŋayi ŋunhi Laypandhu, dhunupa ŋayi waŋanana ŋanya, “Nhäku nhe yukurra dhuwala djingaryun dhiyalanydja bäyma? Go marrtjiyana lili. Ŋunha ŋarrakala wäŋanydja nhuŋu ŋorranharawunydja; guḻku' ŋunha dhaḻakarr nhuŋu ga nhokalaŋuwu wäyingu walalaŋgu.”
Bala yuwalkthi ŋunhiyi ḏarramunydja malthurruna Laypanbana, ga ŋunhala wäŋaŋuranydja ŋayi Laypandhu gapuna gäŋala nhanŋu djalkiriwuna ḻupmaranharawu, ga ŋatha ḻukanharawu.
Yurru ŋayi ŋunhi Yipurayimgu djämamirrinydja waŋana yaka'yurruna bitjarra gam', “Yäw yaka ŋathili ŋarra yurru ŋathanydja ḻuka, bulnha galkurra, liŋgu ŋarra ŋäthilinydja yurru dhäruk wekama nhumalaŋgu, ŋunhi ŋarra gäŋala lili.” Ga ŋayi Laypandja waŋana, “Ma' waŋiyana ḻakaraŋana,” bitjarra.
Bala yana ŋayi waŋana ŋunhi yolŋu djämamirrinydja, ḻakaranhamirri bitjan, “Ŋarranydja dhuwala yolŋu Yipurayimgu djämamirri. Ŋayipi yawungu dhuwala ŋarranha yängumanydja lili dhipala Yipurayimdhu miyalkku märranharawu, ŋarra yurru maḻŋ'marama dhiyala miyalk nhanukalaŋuwu gäthu'mirriŋuwu Yitjakku. Ŋarra bukukurru waŋana yukurrana ŋunhala bäyma gapu‐maŋutjiŋura, bala Godthunydja yana gäŋala lilina nhuŋu yapa'mirriŋunhanydja dhuwali, ŋayi yukurrana djämanydja dhikana buta'kuŋalana, bitjarra yana liŋgu ŋunhi ŋarrapi yukurrana bukukurru waŋana. Bala ŋarranydja marrtjina dharaŋarana ŋanya nhäŋalanydja ŋunhimala, dhuwalayina liŋgu dhäyka djarr'yunara nhanukuŋuway Godkuŋunydja. Ŋarranydja ḏukṯuk ŋarra yurru djaw'yunna Ripaykanha ŋunhamalana wäŋalili, märr ŋayi yurru Yitjakkuna miyalk.”
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
Bala maṉḏa Laypandja ga Bithiyulnydja dhunupa waŋanana, “Ŋe‐e bay',” bitjarra. “Manymak dhuwali. Ŋayi yurru marrtjina, malthunna nhuŋu bitjanna‐wala, liŋgu nhanukiyinguŋu dhuwala malanha, Garraywuŋu yana.”
<range>
Ŋuliŋurunydja dhurrwaraŋuru waŋanhaminyaraŋurunydja bala yana ŋunhi djämamirrinydja buku‐nyilŋ'thurruna, buku‐wurrparana yana Godnhana.
Ga biyapul ŋayi rarr'yurruna marrtjina mundhurrnha malanha, ḻatju'mirri malanha girri' ŋayi wekaŋalanydja marrtjina nhanŋu Ripaykawu, ga bitjarrayi liŋgu ŋayi rarr'yurruna mundhurr nhanukalaŋuwu wäwa'mirriŋuwu ga ŋäṉḏi'mirriŋuwunydja. Dhawar'yurrunanydja ŋuliŋuru, bala yurruna ŋayi ŋathanydja ḻukana, ga dhäŋuru ŋathaŋurunydja, ŋayi yukurrananydja ŋunhiliyi bäyma wäŋaŋura.
Yukurrananydja ŋayi, djaḏaw' way wiripuna walu, bala ŋunhi djämamirrinydja gaŋgathinana, gurku'yurruna marrtjinyarawuna, bala ŋayi dhä‐ŋäkula wäwa'mirriŋunha ga ŋäṉḏi'mirriŋunha, waŋananydja bitjarrana gam', “Ŋilinyunydja maṉḏa yurru marrtji gäthurana ŋi, roŋiyirrina yurru Yipurayimbana buna,” bitjarra.
Bala maṉḏanydja waŋana bitjarra warray, “Yäw, bulnha ŋäthili galkurra, märr‐gurriri, ŋula nhämunha' walu, ga yurruna ŋayi boŋguŋu marrtjinydja‐wala.”
Yurru ŋunhiyi ḏarramu djämamirrinydja waŋana bitjarrana, “Yaka nhuma gulmaraŋa ŋarranha. Yana yänguŋana‐wala ŋinyalanha bala Yipurayimgalana, liŋgu Garrayyu ŋarranha guŋga'yundja yawungu. Yaka biyapul ŋinyalanha roŋiyinmaraŋa,” bitjarra.
Bala maṉḏanydja waŋana, “Ŋilimurru dhä‐wirrka'yun ŋäthili Ripaykanha ŋi?” bitjarra.
Wäthurrunanydja maṉḏa nhanŋu Ripaykawu, bala maṉḏa ŋanya dhä‐wirrka'yurrunana, “Malthun muka nhenydja yurru? . . . dhiyakuyinydja ḏarramuwu?” bitjarra. Bala Ripaykanydja buku‐ruŋiyinmaraŋala waŋana, “Malthunna‐wala ŋarra yurru nhanŋu,” bitjarra.
Bala yana maṉḏa yänguŋalana‐wala ŋanya Ripaykanha, liŋguna malthurrunana ŋayi ŋuripa ḏarramuwanydja.
<range>
Marrtjinanydja maṉḏa yukurrana weyinnha dhika, wäŋanydja ŋupara‐a‐a, djuḻk‐djuḻkmaraŋala ŋulana‐wala Gaynangurruna, yana liŋgu galki ŋunhalana wiripuŋurana gali'ŋura, yäkuŋura Nigip wäŋaŋura, ŋunhiyina wäŋa ŋunhi wanhaka Yitjak yukurrana nhinana.
Ga ŋulinyaramirriyu waluyu maṉḏanydja marrtji galki wäŋa ŋayathamana, ŋayi Yitjaktja dhawaṯthun,
bala marrtji'‐marrtji ŋula baṉarra'kurruna, dhukarr‐nhäma'‐nhama, gumu'‐gumurryunna maṉḏaku, bala ŋayi bitjanna bala nhäma dharr‐way wäyinnha gamulnhana walalanha, walala marrtji wäŋgama lili withiyan ŋanya.
Ga ŋayinydja Ripaykayunydja nhämayi, ŋayi nhina Yitjaktja marrtji lili withiyan maṉḏanha, bala yana ŋayi yarrupthun gamulwalanydja ḏiltjiŋuru, wapthun munatha'lilina,
ga yurruna dhä‐wirrka'yun ŋunhinha ḏarramunhanydja, “Yol ŋunhanydja gay' ḏarramu? . . . marrtji nhina lili?” bitjan. Ga ŋayi ŋunhi ḏarramunydja waŋa, “Ŋunhayina ŋarraku buŋgawa'mirriŋunydja, Yitjaktja,” bitjan. Bala yana ŋayi Ripaykayunydja märraŋala dhomala, bala bukuna ŋanyapinyay ŋayi ŋäkirrmaranhamirri.
Bala yana walala gumurr‐wunanharamirrina ŋunhiliyina, ga ḻakaramana yukurra nhanbala Yitjakpa djämamirriyunydja ŋuriŋi yolŋuyu, ŋurukuy ŋunhi ŋayi bitjan yukurra ŋunhala, ŋamathama yana.
Ŋuliŋurunydja ŋayi Yitjakthunydja märramana Ripaykanhanydja, bala gäma ŋanya ḏalwaḏalwa'lilina ŋunhimalana, ŋäṉḏi'mirriŋuwalana wäŋalili. Bala maṉḏa märranharamirrina. Ŋayi Yitjaktja wirrkina nhanŋu dhika mäḏapthurruna, bili nhanŋu ŋunhi miyalknha ŋayi.






Yo, nhinananydja ŋayi yukurrana Yipurayim ŋunhili wäŋaŋura weyinnha, bala ŋayi worruŋuthinana mirithinana, bala ŋayi rakunydhinanydja 100 ga 75‐mirri dhuŋgarramirri.
<range>
Bala maṉḏa nhanukala gäthu'mirriŋuyunydja maṉḏathu, Yitjakthunydja ga Yitjmayilyunydja dholkuŋalana ŋanya ŋunhimalayina mathirralili, waŋganylili yana ŋunhi ŋayi Yipurayimdhu dholkuŋala nhanŋuway miyalknha ŋäthili, ga ŋunhiwalayina maṉḏa ŋanyanydja dholkuŋala Yipurayimnhanydja, bäpa'mirriŋunhanydja maṉḏakuway maṉḏa.
<range>
Ga dhurrwaraŋuru ŋuliŋuruna ŋunhi ŋayi Yipurayim rakunydhina, bala ŋayi Godthunydja galkikuŋalana gäŋala ŋanyana yothunhana nhanŋu Yitjaknhana, liŋgu ŋunhiyi dhawu' ŋunhi ŋayi ŋäthili Godthu nherrara Yipurayimgala, nhanŋuway yana wal'ŋu Yitjakku ga nhanukalaŋuwu miṯtjiwu.
Ga wiripunydja ŋunhi Yipurayimgu walkur‐maḻŋ'maranhara yäku Yitjmayil, wiripuŋuwuŋu warray miyalkkuŋu, djämamirriwuŋu warray, ŋayinydja mala bumara yumurrku'nha miṯtjinydja märrma'‐rulu ga märrma' bäythinyara, bala yana ŋayi rakunydhinana. Nhanukuŋu Yitjmayilwuŋu mala‐bunhara nhinananydja yukurrana ŋunhili wäŋaŋura Yetjipnha galki, yurru bitjana liŋgu walala yukurranha ŋuli mel‐nyaḻyunana ŋunhi wäwa'mirriŋunhanydja walalanha, marimirrina walala Yitjakkalaŋuwunydja miṯtjiwu.
<range>
<range>
<range>
<range>
<range>
<range>
Yo, Yipurayimgunydja gäthu'mirriŋu Yitjaktja, nhanŋu dhuŋgarranydja 40‐na ŋulinyaramirriyuna ŋunhi ŋayi miyalknha märraŋala Ripaykanha,
<range>
yurru dhalwaŋiny' ŋayi ŋunhi miyalktja, bäyŋu ŋayi ŋula yothuny'tja gurrukaŋala. Bala ŋayi Yitjak bukukurru waŋanana Godnha yukurrana, miyalkkunydja nhanukiyingalaŋuwu ŋäŋ'thurruna, ga Godthu ŋäkula ŋanya märrliliyanharanydja, bala dhunupa guŋga'yurrunana. Bala marrtjina ŋunhi miyalktja yothumirriyinana Ripaykanydja,
yurru ŋurru‐märrma' yothunydja maṉḏa nhanukala, yurru bunharamirrina maṉḏa yukurra ŋunhi nhanukala guḻunŋuranydja. Bala Ripaykayunydja waŋa dhä‐wirrka'yun Garraynha bitjan, “Nhaltjan dhika marrtji yulŋunydja?”
Ga ŋayi Garrayyunydja ḻakarama nhanŋu bitjan. “Märrma' dhuwali nhokala malanydja wälkŋuranydja, märrma' yurru bäpurruny'tja dhawal‐wuyaŋirri nhokuŋu, yurru dhuwaliyi maṉḏa barrkuwatjthirri yurru yulŋunydja, mari‐winy'tjunmirrina walalaŋguway walala yukurra yurru. Waŋganydja yurru mala ganydjarr‐ḏilkurruna wal'ŋu, ḏälmirrina, ga wiripunydja mala yurru märr‐ganydjarrmiriwnha, ga ŋayi ŋurruŋunydja ŋunhi maḻamarrnydja yolŋu yurru djämamirri ŋuriki nhanŋu gutha'mirriŋuwu, ŋunhi ŋayi yurru dhuḏiŋu dhawal‐wuyaŋirri nhokuŋu.” Bitjarrayi ŋayi Garrayyu ḻakaraŋalanydja Ripaykawu dhä‐ŋäthiliŋga yana.
Walunydja galkithinana nhanŋu Ripaykawu, bala yuwalkthi yothunydja maṉḏanha dhawal‐wuyaŋinana ŋulinyaramirriyu, ḏarramu maṉḏa yulŋunydja.
Ŋurruŋunydja ŋunhi yothu dhawal‐wuyaŋina gulaŋ‐gulaŋ' ŋanak, ga rumbalnydja ŋayi bulka'mirri bukmak, bala maṉḏa yäkunydja nherrara ŋanya Yetju.
Ga ŋunhi ŋayinydja dhuḏiŋunydja dhawal‐wuyaŋina, ga mulkananydja ŋayi marrtjina ŋanya ŋurruŋunhanydja ga yaṯa, bala yäkunydja maṉḏa ŋanya nherrara Djaykupnha. Yo, Yitjakkunydja dhuŋgarra 60‐na, galki worruŋuyinana ŋayi ŋulinyaramirriyunydja ŋunhi yothu maṉḏa dhawal‐wuyaŋina.
Ŋutharanydja maṉḏa marrtjina bala wakindhina, ḏarramuyinana maṉḏa märrma' yana. Ŋayi Yetjunydja djambatj‐ḏumurruna wäyingu bunharawu; wirrki ŋayi yana ḏukṯuk wäyingunydja ḏatthunarawu. Ga ŋayi Djaykuptja wiripu warray ḏarramu, nhinanha warray ŋuli yukurranha ŋunhala bäyma wäŋaŋura.
Ga bäpa'mirriŋunydja maṉḏaku ŋuli yukurranha marrkapthuna wirrkinydja wal'ŋu Yetjuwuna, liŋgu bitjana liŋgu ŋayi ŋuli gänha wäyin nhanŋu. Ga ŋayi ŋäṉḏi'mirriŋunydja wokthuna ŋuli wirrkinydja ga nhanŋu Djaykupkuna.
Wiripuŋuyunydja waluyu ŋayi Yetjunydja marrtji wäyinlili, ga ŋayi Djaykuptja ŋunhala bäyma wäŋaŋura, bala ŋayi ŋathana bathan, ŋanya dhika ḻatju'na weyika, wuŋiḻinydja waŋgi'yun ŋunhiyi wanaŋinyamirrina. Ga ŋayi ŋunhi Yetjunydja roŋiyirrina beŋuru wäyinŋurunydja, bala ŋayi wirrkina djaṉŋarrthirri nhäma ŋunhiyi weyika'na,
bala ŋäŋ'thun Djaykupnhana bitjan, “Ga' ŋarrakunydja wekaŋana. Ŋarra dhuwala djaṉŋarrthinana, raku'‐rakunydhirrina ŋarra marrtji dhuwala djaṉŋarrthinyarayuna.”
Ga ŋayi Djaykuptja waŋana bitjarrana, “Ŋäthilinydja nhe yurru dhawu'‐nherrala ŋathili ŋarranha, märr ŋarrapina yurru märrama bukmak nhä malanha nhokalaŋumirri yäkumirrinydja, ŋunhi mäḻu'yu yurru rarr'yun nhipala, bili nheŋga dhuwala ŋurruŋunydja nhanŋu gäthu'mirriŋu. Ḻakaraŋa ŋathili ŋäthilinydja, ga yurruna ŋarra wekamanydja yurru nhuŋu ŋathanydja.”
Ŋayi Yetjunydja waŋana, “Ma', nhuŋuwaynha bukmaknha yurru. Ŋarranydja ḏukṯuk ŋathawuna. Rakunydhirrina dhuwala ŋarra yurru,” bitjarra.
Yo, bitjarrayinydja ŋayi Yetjuyu ŋula nhä ḻakaraŋala ŋunhiyi malanha, bäyŋuna ŋayi ŋula märr‐ḏikṯikthinanydja ŋurikiyi nhäkunydja malaŋuwu ŋunhi Godkuŋu dhawu'‐nherraṉara, yana ŋayi märr‐dhapinyayuna gonha'yurruna, bala dhayuŋara nhanbalaynha Djaykuppana. Bala Djaykupthunydja rarr'yurruna ŋathanydja ŋunhi dämba ga weyika nhanŋuwaynha Yetjuwuna. Ḻukananydja ŋayi Yetjuyunydja, bala ḏulputhinanydja, djunuma marrtjinana; yakana ŋayi guyaŋina ŋamathaŋalanydja Godkuŋu dhawuny'tja.
<range>























Ga wiripuŋuyuna munhayu, Godnha Garraynha maḻŋ'thun nhanukala Yitjakkala, bala waŋana yukurra nhanŋu bitjanna, “Ŋarranydja dhuwala God, ŋunhi muka bäpa‐ŋaliwu Yipurayimgu Waŋarr. Yaka nhenydja barrariya, bili ŋarranydja dhuwala nhokala galki. Ŋarra yurru nhuna gäma yukurra, guŋga'yundja marrtji bala, ga nhokuŋu yumurrkuny'tja yurru guwar‐yalkthunmirrina marrtji bala, mala‐guḻku'kunharamirrinydja biyapulnha dhaŋaŋnha; guŋga'yundja ŋarra nhuna yurru, bili Yipurayimnhanydja ŋarrakuway ŋunhi yolŋu.” Bitjarra Garraynydja waŋana Yitjakku.
<range>










Yo, Yitjaktja marrtjina wirrkina murrŋaram'thina, bala maŋutjinydja ŋayi marrtjina bambaythinana; yakana ŋamathaŋala nhäŋa'‐nhaŋala. Bala yana ŋayi wäthurrunana Yetjuwuna, maḻamarrwu walkurwu nhanukiyingalaŋuwu, bala waŋanana yukurrana nhanukala bitjarra, “Gäthu ŋarrala.
Ŋarra dhuwala murrŋaram'nha liŋguna, galki ŋarra yurru gananna nhumalanha, rakunydhirrina.
Märraŋa nhuŋuway gara malanha, bala marrtjiyana gatju, wäyinnha ŋarraku buŋa.
Ga bathan nhe yurru, bala gäŋana lili ŋarraku. Ŋarra yurru ḻukana nhokuŋu, ga dhäŋuru ŋathaŋurunydja, bala ŋarra yurru nhokala bukukurru waŋana; Garraywuŋuna dhäruk wekama yukurra nhokala, ŋunhi yurru nhaltjan ŋunhala bala yalala ŋamakurru' nhuŋu.”
Bitjarranydja ŋayi yukurrana waŋana Yetjuwala Yitjak, bala ŋayinydja gonha' Ripaykayunydja ŋäkula warray yukurrana. Ga yuwalkthi ŋayi Yetjuyunydja märraŋala garana, bala marrtjina wäyinlilina.
Dhunupana ŋayi Ripaykanydja wäthun Djaykupkuna, “Djaykup, waḏutja go,” bitjan. “Ŋäkanydja nhe yurru ŋamathaŋa ŋarranha. Ma' marrtjiyana waḏutja, ga wutthurra wäyin nanikut maṉḏanha märrma', djana'‐ḏumurru maṉḏanha yana yulŋunydja, ga lili gäŋa ŋarrakala; ŋarra yurru bathan dhika djana'mirriyama, bala nhe yurru gäma mäḻu'wuna. Ḻukanydja ŋayi yurru, bala dhäŋuru ŋathaŋurunydja ŋayi yurru nhuŋuna wekamanydja Godnhanydja dhäruk, märr nhunana yurru Godthu guŋga'yundja.”
<range>
<range>
<range>
<range>
Yurru ŋayi Djaykuptja waŋana bitjarra warray gam', “Yurru ŋayi ŋunha wäwa'mirriŋunydja ŋarraku bulka'mirri warray rumbal, ga ŋarranydja dhuwala buyuwuyu warray yolŋu.
Mak ŋayi mäḻu'yunydja ŋarranha yurru mulka'‐mulkana, bala guyaŋirri ŋarranha yanapi ŋarra mayali'‐wilkthurru yukirri ŋanya. Ŋuli ŋayi yurru dharaŋandja ŋarranha, bala yurru ŋayinydja ŋarrtjunna ŋarranha ŋiniya . . . dhäruktja yurru wekama gonha ŋarraku yätjnha, yakana ŋula ŋamakurru'.”
Ga ŋayi ŋäṉḏi'mirriŋunydja waŋana buku‐wakmaraŋala bitjarra, “Yaka nhe warwuyurra. Ŋarrakuway yana mäkiri'‐witjurra. Gatjuy mukthurra yana marrtjiya, ga wutthurra wäyinnha maṉḏanha.”
Bala yuwalkthi Djaykuptja marrtjinana, bala wutthurrunanydja märrma'na wäyindja, bala gäŋalana lili, bala yana ŋäṉḏi'mirriŋuyunydja batharana dhika djana'mirriyaŋalana.
Ŋuliŋurunydja ŋayi Ripaykayu girri'na märraŋala Yetjuwana, bala dhaṯthurruna Djaykupnhana ŋuriŋiyi Yetjuwala girri'yunydja,
ga bitjarrayi liŋgu ŋayi ŋunhi märraŋala nanikutnhanydja barrwaṉ, bala nherra'‐nhirrara Djaykupkala waṉalilina maṉḏanyŋulili ga mayaŋ'lili.
Bala ŋayi märraŋala ŋathana ŋunhi dhäkay‐djulŋina ga dämba, bala goŋlilina wekaŋala Djaykupkalana. “Ŋay', gäŋana mäḻu'wuna,” bitjarra ŋayi Ripaykayundja waŋana.
Bala ŋayi Djaykupthunydja warr‐way märraŋalana ŋunhi ŋathanydja, bala yana gäŋalana nhinana bala Yitjakkuna. Ŋunhalanydja ŋayi galkinydja, bala waŋanana “Ŋay' mäḻu,” bitjarra. Bala ŋayinydja waŋana lili nhanŋunydja, “Gay gäthu,” bitjarra. “Yol ŋuli nhe dhuwali gäthunydja ŋarraku?”
Ga Djaykuptja waŋana ḻakaranhamina, “Ŋarraŋga dhuwala Yetju, nhuŋu maḻamarr gäthu‐ŋali,” bitjarra. “Ŋay' dhuwalana ŋathanydja nhuŋu be, ŋarra nhuŋu gäŋalana lili, bitjarra nhe waŋana ŋarrakala. Ŋay'ḻukiyana, ga yurruna nhe Garraywuŋu dhäruktja yurru wekama ŋarraku.”
Yurru ŋayi Yitjaktja waŋana mukthurruna buku‐ḏuwaṯthurruna yukurrana bitjarra. “Nhaltjarra nhe waḏutjanydja märraŋala? . . . märr nhe waḏutjanydja roŋiyina dhuwala lili?” Bala ŋayinydja Djaykuptja waŋana buku‐ruŋiyinmaraŋala bitjarra, “Garrayyuŋga waŋarryu nhokala guŋga'yurruna ŋarranha, bala yurruna ŋarra bumara waḏutjanydja.”
Ga ŋayi bäpa'mirriŋunydja Yitjaktja waŋana bitjarra, “Go‐go lili giṯthurra dhipala galkilili, märr ŋarra yurru dharaŋan nhuna mulka'‐mulka. Yuwalk muka dhuwala nhe Yetju muka yulŋunydja?” Bitjarra ŋayi bäpa'mirriŋunydja waŋana.
Ŋayi Djaykuptja giṯthurruna märr galkilili, bala ŋayi mulka'‐mulkanana marrtjina baṉdjana maṉḏanha, baṯ‐gay mulkananydja bulka'mirri warray. Bala ŋayi waŋanana bitjarrana, “Rirrakaynydja dhuwala nhe bitjan Djaykup warray, yurru rumbalnydja dhuwala nhe ga bulka'mirri, Yetju warray mak nhe dhuwalanydja,” bitjarra.
Yaka ŋayi ŋuriŋi bäpa'mirriŋuyunydja dharaŋara wal'ŋu Djaykupnha, liŋgu ŋayi ŋanya mayali'‐wulaŋala nhawiyu ŋuriŋi bulka'yu nherra'‐nhirraṉarayu. Bala ŋayi ŋunhi bäpa'mirriŋunydja girri'ŋamathinana, gumurr‐ŋamathinana nhanŋuna.
Ga biyapul ŋayi buku‐ḏuwaṯthurruna waŋana, “Yuwalkka dhuwala nhe ŋayipiŋga Yetjuŋga yulŋunydja?” Ga ŋayinydja waŋana gäthu'mirriŋunydja nhanŋu, “Ŋe, ŋarrapiŋga dhuwala yuwalkŋuŋga.”
Ga ŋayi Yitjaktja waŋana bitjarrana, “Go ŋathanydja nhe gäŋana lili, ga dhäŋuru ḻukanhaŋurunydja ŋarra yurru wekamana nhuna nhäwina. Yo, nhena yukurra yurru djingaryun ŋarrakalanydja dharapulŋura; nhe yurru ŋurruŋuna yukurra djingaryun Godkalaŋuwunydja miṯtjiwu yolŋu'‐yulŋuwu.” Bala yana Djaykupthu ŋathanydja ŋunhi gäŋalana mäḻu'mirriŋuwana, bala ŋayi ḻukanana ŋunhi wäyindja nhanukuŋu.
Ga dhawar'yurrunanydja ŋayi ŋunhi ḻukanhaŋurunydja, bala ŋayi bäpa'mirriŋuyunydja waŋanana ŋanya Djaykupnha bitjarra, “Go gilitjiya lili ŋarrakala gäthu.”
Bala ŋayi Djaykuptja marrtjina galkithinana, bala ŋayi bäpa'mirriŋuyunydja dhunupana waŋgi'yurrunana girri'na nhanŋu, ga yuwalkthi ŋunhi girriny'tja Yetjuwu warray. Bala ŋayi Yitjaktja waŋana dhäruknha nherrara nhanukala Djaykupkalanydja bitjarrana,
“Godthu nhuna yurru guŋga'yundja wirrki yana, ga dhiyala munatha'ŋuranydja yurru wäŋaŋura ŋatha ŋuthan ḻatju'thirrina ga guḻku'na biyapulnha wal'ŋu nhuŋu.
Wiripunydja bäpurru' yolŋu'‐yulŋu buku‐nyilŋ'thunna yurru nhokala, ga walala yurru nhuŋunydja djämamirrina walala. Nhenydja yurru wal'ŋu ŋurruŋuyirrina nhokalaŋuwu wäwa'mirriŋuwunydja ga nhokalaŋuwu gurruṯu'mirriwu walalaŋgu; walala yurru bukmakthuna nhuŋu djämanydja yukurra. Godthu yurru guŋga'yundja ŋunhinha walalanha ŋunhi walala nhuna yurru guŋga'yun, gumurr‐wekama yurru lili nhuna, ga ŋunhi yurru nhuna wiripu‐guḻku'yunydja buku‐nherraṉ, ŋunhiyinydja Godthu yurru walalanhanydja buku‐nherraṉdhi.” Ga bitjarra ŋuriŋiyi murrŋaram'thu bäpa'mirriŋuyu wekaŋalanydja nhanukala yukurrana Djaykupkala dhäruktja, liŋgu ŋayi birrka'yurruna yanapini ŋunhiyi maḻamarr walkur nhanŋu Yetju yäku. Bala Djaykupthunydja gonha'yurrunana ŋanya mäḻu'mirriŋunhanydja, bala marrtjinana.
Yurru ŋayinydja bala marrtjina Djaykuptja, bala ŋayi Yetjunydja bunanana ŋulinyaramirriyu, ŋulaŋuru wäyinŋurunydja, gäŋalanydja ŋayi wäyin nhanukiyinguŋu djambatjpuynydja,
bala yana batharanydja ŋayi wäyindja ŋunhi ḻatju'kuŋalana dhika, bala yana gäŋala bäpa'mirriŋuwana. Gäŋalanydja ŋayi bäpa'mirriŋuwanydja, bala waŋana bitjarra, “Ŋay', mäḻu gaŋgathiyana. Dhuwalana wäyindja ŋarrakuŋu djambatjpuynydja. Ḻukiyana nhe yurru, ga beŋurunydja ŋathaŋurunydja, bala nhe yurru dhäruknha wekaŋa Godkuŋuna ŋarraku.”
Ga mäḻu'mirriŋunydja ŋunhi Yitjaktja wirrkina ṉirryurruna dhika, bala gaŋgathinana, bala waŋana bitjarrana, “Way, yolŋga dhuwala nhe yulŋunydja?” bitjarra. Ga Yetjunydja buku‐ruŋiyinmaraŋala bäpa'mirriŋuwu bitjarrana waŋana, “Ŋarra muka be, nhuŋu maḻamarr gäthu'mirriŋu Yetju muka yäku,” bitjarra.
Ŋayi Yitjaktja bäpa'mirriŋunydja wirrkina dhika marrmarryurruna, wirrkina dhika ŋoy‐wiḻaŋ'thurruna manapara, bitjarra warwuyurrunana yukurrana wirrkina. “Liŋguna dhuwala ŋarra dhawar'yunmaraŋalanydja bay', liŋguna dhuwala ŋarra wekaŋalanydja be yolpana mak,” bitjarra. “Liŋgu gäŋala ŋayi ŋarraku ŋatha, bala ŋarra ḻukanana nhanukuŋu, bala ŋarra yukurrana bukumirriyaŋalana Godnha, wekaŋalana yukurrana ŋunhi dhäruknha nhanŋu Godkuŋu. Ga yuwalknha dhuwala yurru ŋanyana Godthu guŋga'yundja yukurra yurru bitjanna liŋguna, ga nhina yurru ŋayi ŋamathamana.”
Bala ŋayi Yetjunydja bena yatjurruna wirrkina dhika, “Mäḻu, ŋarrakunydja wekaŋana Godkuŋunydja ŋunhi dhäruk,” bitjarrana ŋayi yukurrana waŋana.
Ga ŋayi bäpa'mirriŋunydja waŋana nhanŋu, “Dhuḏitjnha dhuwala nhe bunananydja. Ŋayina gutha‐ŋalina marrtjina lili ŋarrakala, bala ŋayina märraŋalanydja ŋunha. Bala ŋarra wekaŋalanydja bukmaknha nhä malanha nhanukalana.”
Ga Yetjuyunydja waŋana ŋanya bala bäpa'mirriŋunha bitjarra, “Nhäna dhika nhe yurru ŋarranhanydja wekama?”
Ga ŋayi mäḻu'mirriŋunydja waŋana biyapul nhanŋu buku‐ruŋiyinmaraŋala, “Liŋguna dhuwala ŋarra ŋanyana ŋurruŋukuŋalanydja, ga bukmakthu nhanukala gurruṯu'mirriyunydja walalay yurru nhanŋuna yukurra djäma, ga ŋathanydja yurru nhanbala guḻku'thirrina.”
Bala Yetjunydja biyapul nyäy'‐nyayyurruna dhika waŋana, “Mäḻu wekaŋa yana ŋarranhanydja, ŋula waŋgany bäy ŋamakurru'.” Bala ŋayi ŋäthinana.
Ga bäpa'mirriŋunydja waŋana nhanŋu bitjarra, “Mari yurru nhuŋu guḻku'thirrinydja, ga gutha'mirriŋuna nhuŋu yurru buŋgawanydja; nhe yurru nhanŋuna djämanydja. Yurru yalalaŋumirriyunydja nhe yurru yarryun nhanukala, bala yurru ŋurrkamana ŋanya, bala nhe yurru ganaŋ'thunna, nhepiyirrina yurru.”
<range>
Ga Yetjunydja wirrkina dhika maḏakarritjthina Djaykupkunydja, bala ŋayi waŋana bitjarra, “Galki mäḻuny'tja yurru dhuwala rakunydhirrina, bala yalalanydja ŋarra yurru dhuḏitjtja buma ŋarrakuway gutha'mirriŋunhanydja Djaykupnhanydja rakunyguna.”
Ŋayi ŋäṉḏi'mirriŋuyunydja ŋäkula yukurrana ŋanya dhäruk Yetjunha, bala wäthurruna nhanŋu Djaykupkuna, bala waŋana nhanukala Djaykupkala bitjarrana, “Way, ŋunha yukurra ḻiya‐ŋamaŋamayunmirrina wäwa'mirriŋunydja nhuŋu bunharawuna rakunygunharawuna.
Nhe yurru gananna dhuwalanydja wäŋa ga marrtjiyana‐wala waḏutjana yana Yaranlilina wäŋalili, märr nhe yurru nhiniya yukirriya ŋunhalana wäwa'mirriŋuwalana ŋarrakalaŋuwala Laypangalana.
Nhiniyanydja nhe yukirriya ŋunhala yana bili, ga gonha yurru ŋayi wäwa‐ŋali dhuwala yal'yun nhuŋu, ga yurruna ŋarra yurru dhäruktja djuy'yunmirri, märr nhe yurru roŋiyirrina lili.”
<range>
Bala ŋayi Ripaykanydja marrtjina Yitjakkalana, ga waŋana ŋanya bitjarra, “Yetjuyunydja dhuwala liŋguna märraŋala miyalknha dhiyakuynhana wäŋawuynha. Yaka ŋarranydja ḏukṯuk ŋayi yurru Djaykupthunydja ŋawatthun miyalknha dhiyakuynhanydja, liŋgu dhuwalayinydja dhäykawurru yakana walala marŋgi Godku.”
Bala ŋayi murrŋaram'tja ḏarramu Yitjaktja yäku wäthurrunana nhanŋu Djaykupku lili, bala waŋana nhanukala dhäruk‐nherrarana bitjarra, “Yaka yana nhe yurru märrama dhiyakuwuynha wäŋawuynha miyalknha, Gaynanbuyŋunhanydja bäpurru'nha.
Balayi nhe yurru marrtji roŋiyirriyi ŋunhiwala ŋathiwala Yaranlili, makarrlili Mitjapatamiyalili, ga ŋunhilina nhe yurru maḻŋ'marama dhäykanhanydja, gäthu'mirriŋunha nhokalaŋuwu ŋapipi'mirriŋuwu Laypangu, ŋanyana nhe yurru ŋunhiyina märraŋanydja.
Godthu yurru nhuna guŋga'yundja, bala nhe yurru bäpa'mirriŋuyirrina guḻku'wuna bäpurru'wunydja dhika, guwar‐ŋurrkamana nhe yurru dhaŋaŋnha miṯtjinydja.
Godthu yurru nhuna gäma ḻatju'kuma marrtji bala, bitjan yana liŋgu bitjarra ŋayi yukurrana gäŋala nhuŋu märi'mirriŋunha Yipurayimnha. Ŋayi yurru Godthu nhuŋuna wekamanydja dhuwalanydja wäŋa ŋunhi ŋayi dhawu'‐nherrara nhanŋu Yipurayimgu.”
Bitjarrayi ŋayi Yitjakthu djuy'yurrunanydja‐wala Djaykupnha. Djar'tjar‐way ŋayi Djaykuptja, gonha'yurrunana nhanŋu ŋunhi ŋäṉḏi'mirriŋunhanydja.




Djar'tjar‐way ŋayi Djaykuptja gonha'yurrunana Biratjipaŋunydja wäŋa bala Yaranlilina wäŋalili, yurru barrkuna bena‐wala wäŋanydja ŋunhi.
Marrtjinanydja ŋayi yukurrana yana liŋgu gandarrŋuranydja munhakuyinana nhanŋu, bala ŋayi ŋorranana ŋunhili gandarrŋuranydja; guṉḏanydja ŋayi märraŋala, gurrunharanydja, bala muḻkurr‐wurruŋalana ŋunhimala.
Ŋorranana ŋayi yukurrana yakurrnha, bala ŋayi marrtjina bukaway'yinana, nhäŋala ŋayi bukaway'kurrunydja, ŋunhili liŋgu yukurrana dhärrana ŋal'‐ŋalyunaramirri dhukarr ŋuliŋuru liŋgu ŋunhi wanhami ŋayi yukurrana ŋorrana, bala djiwarr'lili. Ga ŋuliwitjarra gatjaḻkurrunydja Godku djiwarr'wuy yolŋu'‐yulŋu wäŋgaŋala dharrana, bala ḏuwa'‐ḏuwaṯthurruna ga lili yarru'‐yarrupthurruna, bitjarra yukurrana.
Ga ŋayipinydja Garraynydja ga ŋunhili bäyma nhanukala Djaykupkala yana nyeyaḻŋura yukurrana djingaryurruna, ga waŋananydja ŋayi Djaykupkala bitjarra, “Ŋarranydja dhuwala Garray muka, waŋarr nhokalaŋuwu märi'mirriŋuwu Yipurayimgu ga nhokalaŋuwu bäpa'mirriŋuwu Yitjakku waŋarr. Ŋarra yurru wekama dhuwalanydja gay wäŋa, dhuwala nhe yukurra ŋorra nhuŋuway ga nhokalaŋuwu malawu.
Nhipala yurru malanydja gaŋdhunna wirrkina wal'ŋu dhaŋaŋdhirrina, ga yothu yurru nhokala yarraṯaŋuru maḻŋ'thun ŋunhala bala yalala, ga ŋuliwitjan nhanukalaŋukurruna ŋarra yurru walŋakuma bukmaknhanydja miṯtjinha.
Ŋarranydja dhiyalami nhokala bitjan liŋgu ga wanhawitjan nhe yurru marrtji. Ŋarrapi yurru nhuŋu goŋ‐nherraṉmirrinydja, ga ŋarrapi yurru nhuna roŋiyinmarama dhipalanydja wäŋalili. Yaka ŋarra yurru nhuna ganandja; ŋarra yurru djämanydja‐wala bitjan yana liŋgu ŋunhi ŋarra nhaltjan yukurra dhäwu'‐nherraṉmirri nhokala.” Ga bitjarra yukurrana Garray waŋana ŋunhili Djaykupkala bukaway'kurrunydja.
Ŋayi Djaykup gaŋgathinanydja yakurrŋuru, bala waŋanana bitjarra, “Garray muka dhuwala yulŋunydja dhiyalaminydja. Dhuwalayi nhanŋuway muka wäŋanydja, yurru ŋarra dhuwala yaka marŋginydja.”
Wirrkina ŋayi beyaṉiyinanydja, bala ŋayi waŋanana, “Dhuwalanydja dhuwala wäŋa dhuyuna ŋiniya? . . . gänaŋuna nhanŋuwaynha Godkuna wäŋa. Dhuwalanydja wäŋa dhurrwara djiwarr'nha.” Ga bitjarra ŋayi Djaykup nhinana waŋananydja.
Bala ŋayi gaŋgathinana ḏuḏurr‐way; gaŋgathinanydja ga ḻaw'maraŋala ŋunhi guṉḏanydja ŋunhi ŋayi ḻiya‐gurruŋala yukurrana ŋunhimala, bala nherrarana ŋunhiyi guṉḏa, bala ŋayi weyikany'tja guryunmaraŋala ŋunhimala guṉḏalilina. Bala ŋayi buku‐ŋal'yurrunana, märr‐ŋal'yurruna Godkuna.
Ga yäku‐nherraranydja ŋayi ŋunhiyi wäŋanydja Bithulnha, ŋunhinydja mayali' bitjan Godku buṉbu.
Ga ŋayi Djaykuptja waŋana dhäruk nherraṉmina, wäwun‐nherraṉmina Garraywalanydja bitjarra, “Ŋuli nhe yurru yukurra yuwalkkuma djäka ŋarraku, ga marrtji galki ŋarrakala, gunganhamirriyama ŋarranha ga wekama ŋarranha yukurra yurru ŋayaŋay'yu ga girri'yu,
ga ŋuli nhe yurru roŋiyinmarama ŋarranha balayi bäpawala ŋarrakalaŋuwala wäŋalili, ga yurruna ŋarra yurru nhuŋu märr‐ŋal'yundja, ga nhepina yurru ŋarraku waŋarrnydja.
Dhuwalanydja wäŋa bitjan nhuŋuwaynha God, ŋanapurru yurru dhiyalanydja buku‐ŋal'yun nhuŋuwaynha yukurra yanana, bala ŋarra yurru barrkuwatjkumanydja guḻk‐guḻkthundja 10‐gumana nhuŋunydja, bukmak yana ŋunhi nhe yurru wekamanydja ŋarraku.”
Djaykuptja ŋayaŋganynha yana marrtjina yanana liŋgu‐u‐u bur‐way ŋunhala Yarannha wäŋaŋura,
dharr‐way nhäŋala ḻurrkun'nha wäyin‐djäkamirrinha walalanha, walala yukurrana wäyingu djäka ŋunhili.
Walalanydja yukurrana ŋunhi galkurruna wiripu‐guḻku'wu djäkamirriwu walalaŋgu ŋunhiliyi gapuŋura maŋutjiŋura, märr yurru walala ḻaw'yunmarama ŋunhiyi guṉḏa, ga guryunmarama gapu yukurra ŋuriki wäyingu walalaŋgu wekanharawu.
Bala ŋayi Djaykupthu dhä‐wirrka'yurrunana walalanha waŋana bitjarra, “Wanhaŋuwuy walala dhuwala nhuma yulŋunydja?” Ga walalanydja ḻakaranhamina, “Ŋurukuwuy Yaranbuy,” bitjarra.
Ga ŋayi dhä‐wirrka'yurruna bala walalanha, “Marŋgi muka nhuma Laypangunydja?” bitjarra. “Ŋe, marŋgi ŋanapurru nhanŋu,” bitjarra walalanydja waŋana.
Ŋayi waŋananydja Djaykup, dhä‐wirrka'yurrunanydja bitjarrayi, “Ŋamakurru' ŋayi yulŋunydja?” “Ŋe, manymak ŋayi yukurra nhina ŋunha. Ga nhäŋana dhuwala nhanŋu gäthu'mirriŋunydja ya', marrtji nhina lili Raytjulnydja, dhuwalana ŋayi gäma yukurra wäyinnha mutpunuma gapuwuna ḻukanharawu.”
<range>
<range>
Ŋunhi ŋayi Raytjul bunananydja ŋunhili walalaŋgu, bala ŋayi Djaykupthunydja guṉḏana ḻaw'maraŋala, ḻapmaraŋala gapuwuna, bala ŋayina gapunydja dhiṯ‐dhiṯthurruna yukurrana rarryu'‐rarryurruna Raytjulwalaŋuwunydja wäyingu walalaŋgu.
<range>
Bala ŋayi ŋuliŋurunydja Djaykupthu wälkuŋalana ŋanya Raytjulnha, nyäy'‐nyayyurrunana marrtjina dhika wiṯthurrunana, goŋmirriyinana nhanŋu.
“Ŋarranydja dhuwala Djaykup muka, Ripaykawu waku'mirriŋu, ŋuriki ŋunhi ŋayi yapa'mirriŋu nhokalaŋuwu bäpa‐ŋaliwu.” Ṉaŋ'‐gay ŋayi Raytjulnydja, wäŋalilina ṉaŋ'thurruna bala, ga ḻakaraŋala Laypanguna. “Way mäḻu, dhuwalana nhuŋu waku'mirriŋunydja bunana,” bitjarra.
Dhunupa ŋayi Laypandja walmana, bala ṉaŋ'thurrunana, gumurr'yurrunana nhanŋu Djaykupku, bala mulkana ŋanya dhangi'yurrunana, wälkuŋala, bala gäŋala nhanukiyingala wäŋalilina ŋanya. Bala ŋayi Djaykupthu ŋäthilinydja ḻakaraŋala yukurrana ŋunhi nhaltjarra yukurrana ŋunhala bala ŋäthili.
Ga ŋayi Laypandja waŋana nhanŋu, “Yuwalknha dhuwalanydja nhenydja dhuwala ŋarrakuwaynha galkiwuynha gurruṯu'mirri. Ga nhiniyana dhiyalana ŋarrakalana,” bitjarra. Bala ŋayi yukurrana Djaykup nhinananydja ŋunhilina bili nhanukala ŋaḻindi‐ŋuparana, ga djämana ŋayi yukurrana ŋunhilina, guŋga'yurrunana ŋanya Laypannha.
Yo, Laypangu gäthu'mirriŋunydja maṉḏa wirrkuḻ maṉḏa märrma'; maḻamarrnydja yäku Liya ga gutha'mirriŋunydja nhanŋu yutjuwaḻany'tja Raytjul yäku. Ŋayinydja Liyanydja märr‐gaŋga ya' ḻatju', yurru ŋayi Raytjulnydja biyapulnha dhika djana'mirri, ḻatju'na dhika miyalk. Yo, Djaykupthu yukurrana djämanydja ŋaḻindi‐ŋupara nhanŋu Laypangu, yurru ŋayi bäyŋu ŋula märraŋala rrupiyanydja yukurrana ŋurikiy djämawuy. Bala ŋayi waŋanana Laypandhu ŋanya Djaykupnha bitjarrana, “Way, yaka dhuwala ŋamakurru' bitjanarawunydja, birrka' nhe yukurra djäma yurru ŋunhi nhe ŋarraku gurruṯu'mirrinydja. Nhäku nhe ḏukṯuktja? Nhä ŋarra nhuŋu yurru wekamanydja dhiyakuwuy djämawuynydja ŋunhi nhe ŋarraku yukurra djäma?” Bitjarra ŋayi Laypandhunydja.
<range>
<range>
Ŋayi Djaykuptja wirrkina yukurrana märr‐ŋamathina nhanŋu Raytjulwunydja; ŋayi djälthina märranharawuna nhanŋu, ŋayi yurru nhanŋuna miyalk, bala ŋayi buku‐ruŋiyinmaraŋala nhanŋu Laypangu bitjarrana waŋana, “Yana ŋarra yurru djämana yukurra nhuŋu dhuŋgarranydja ŋupan 7, ga ŋunhina bilina, yurruna nhe yurru ŋarraku Raytjulnhana wekamanydja, märr ŋayi yurru ŋarraku miyalknha.”
“Manymak dhuwalinydja,” bitjarrana ŋayi Laypandja waŋana. “Nhiniya dhiyalana ga djämana yukirriya, ga ŋayina yurru nhuŋu miyalktja.”
Ga yuwalkthi ŋayi Djaykupthu djämanydja yukurrana weyinnha dhika, 7 dhuŋgarra ŋupara, baman'nha dhika weyinnha, yurru bitjarra gurririyinana nhanukalanydja ŋunhi Djaykupkalanydja, liŋgu ŋayi märr‐ŋamathina yukurrana wirrki Raytjulwu.
Liŋguna dhuŋgarra 7‐dja djuḻkmaraŋalana, bala yana Djaykupthu waŋanana Laypannha bitjarra, “Liŋguna dhuwala walunydja djuḻkthurrunana, nhe yurru wekaŋana Raytjulnhanydja ŋarrakuna, märr ŋarra yurru märramana ŋanya, bitjandhiyi bili ŋunhi ŋali yukurrana waŋanhamina ŋäthili.”
Bala ŋuliŋurunydja Laypandhu ŋathana marrtjina gurrunhara ŋäthilimirriyaŋalana, ḻuŋ'thunmaraŋala yolŋu'‐yulŋunhanydja ŋunhimalana gumurr‐ŋamathinana märranharaminyarawuna, goŋmirriyinyarawuna ŋurikina ŋunhi maṉḏa yurru märranhamirrina, ŋayi yurru märramana ŋunhiyi miyalknha.
Yurru ŋayi Laypandhu mayali'‐waŋala Djaykupnha yulŋunydja, yaka warray ŋayi wekaŋala nhanbala Raytjulnhanydja; ŋayi märraŋalanydja ŋurruŋunha warray maḻamarrnha yäkunha Liyanha warray ŋunhi, bala gäŋala wekaŋalanydja Djaykuppa ŋuriŋiyi munhakunydja, yurru bukunydja ŋayi ŋäkirrmaranhamina ŋanyapinya ŋayi, liŋgu ŋunhinydja rom walalaŋgu yukurrana djingaryurruna. Ŋayi Djaykupthunydja yaka ŋanya nhäŋala buku; ŋayi guyaŋina yanapi ŋunhi Raytjul. Bala Djaykupthu märraŋalana ŋanya liŋguna, maṉḏa märranhaminana.
<range>
Ga goḏarr'nha djaḏaw'yurruna, bala nhäŋala marrtjina wiripu warray, Liyanha warray ŋayi märraŋalanydja ŋunhi. Djaykuptja yaka galŋa‐ŋamathina, wirrkina ŋayi maḏakarritjthinanydja, bala waŋana Laypannhana, “Nhäku nhe ŋarranha maŋutji‐waŋala bitjarrayinydja? Ŋarra yukurrana nhuŋu dhiyala baman'ŋumirri djäma weyindja, märr ŋarra yurru märrama Raytjulnha, bala nhenydja marrtjina wekaŋala ŋarraku wiripunha warray.”
Bala ŋayi Laypandhu waŋana Djaykupnha bitjarrana, “Dhuwalanydja rom muka ŋanapurruŋgu. Ŋäthilinydja ŋuli ŋanapurru wekama ŋurruŋunha miyalknha dhuway'mirriŋuwu, ga yurruna ŋuli ŋunhi gutha'mirriŋunha yutjuwaḻa'nhanydja wekama.
Ŋuli nhe yurru nhina dhiyala weyindja, ga djäma ŋarraku 7 dhuŋgarra ŋupan, ga yurruna nhe yurru märrama Raytjulnhanydja, ŋayi yurru wiripunydja nhuŋu miyalk. Ŋamakurru' warray nhuŋu yulŋunydja, nhe yurru galki märramana ŋanya, bala nhe yukurra yurru yänana djämanydja bala dhuŋgarra ŋupan ŋunhiyinydja.”
Bala Djaykuptja yoraŋalana nhanŋu. Ŋayi galkurruna yukurrana märr‐gurriri, bala ŋayi märraŋala Raytjulnhana nhanŋuway dhäykanha. Ga Djaykuptja wirrkina nhanŋu yukurra Raytjulwunydja märr‐ŋamathina, ga nhanŋunydja Liyawunydja ga märr‐gaŋgana.
<range>
<range>
Yurru ŋayi ŋulinyaramirriyu Liyanydja yothu'mirriyinana ga yothunydja nhanŋu ŋunhi maḻŋ'thurruna ḏarramu, ga walala yäkunydja ŋanya nherrara Ropin. Yurru ŋayi Raytjulnydja bäyŋu ŋula yothunha gäŋala, yothumiriw yukurrana yana nhinana. Ga biyapul ŋayi Liya yothu'mirriyina, biyapul gurrukaŋala yothunha waku'mirriŋunha ḏarramunha yana, ga yäku nherraranydja walala ŋanya Djimiyannha. Ga ŋuliŋurunydja wiripuna nhanŋu yothu maḻŋ'thurruna ḏarramu yana, ga yäku‐nherraṉdja ŋayi ga Lepay. Ga biyapul nhanŋu wiripu yothu, Djudana.
<range>
<range>
<range>
<range>












Bala ŋulinyaramirriyu Garray waŋana Djaykupkala bitjarrana, “Gonha'yurrana dhuwalanydja wäŋa. Gaŋgathiyana bala marrtjiya nhokalaŋuwala bäpa'mirriŋuwalana ga gurruṯu'mirriwalana walalaŋgala, ga ŋarranydja yurru nhokala galki yana.”
<range>
<range>
<range>
Dhunupa ŋayi Djaykuptja gurku'yurrunana, bala gaŋgathinana marrtjinana balayina bäpa'mirriŋuwalana wäŋalili Gaynanlilina. Ŋayi ŋal'‐ŋalmaraŋala miyalknha maṉḏanha ga yumurrku'nhanydja nhanŋuway wäyingala ḏiltjililina gamulwalana, barrkuna marrtjina mutpunuŋala wäyinnha ŋunhi walalanha. Ga walala yolŋu'‐yulŋuyunydja mutpunuŋalana marrtjina. Bukmaknhana märraŋalanydja ŋayi, ŋunhi nhä malanha nhanŋuway wal'ŋu, bala yana marrtjinana‐wala.
<range>
<range>
<range>
<range>
Ga mukthurruna yana Raytjulnydja yothumiriw nhinana yukurrana, yurru bitjanana liŋgu ŋayi yukurranha ŋuli bukumirriyanhanydja Godnha, märr ŋayi yurru Godthu guŋga'yun ŋanya, ga wekama yothu nhanŋu. Bala Godthu ŋäkulana ŋanya bukumirriyanhara, bala ŋayi Raytjul yothumirriyinana, ga maḻŋ'thurruna yothunydja nhanŋu ḏarramu, bala ŋayi yäku‐nherraranydja ŋanya Djotjip.
<range>
<range>
Dhäŋuru ŋuliŋurunydja ŋunhi Djotjip liŋguna dhawal‐wuyaŋinana, bala ŋayi Djaykup waŋanana Laypannha bitjarrana, “Ŋarranydja dhuwala ḏukṯuk ŋarra yurru marrtji roŋiyirrina ŋarrakalaŋuwala bäpawalana wäŋalili,” bitjarra.
“Go wekaŋana ŋarraku miyalknhanydja maṉḏanha ga ŋarraku djamarrkuḻi'nhanydja, ŋarrakuwaynha dhuwalanydja malanha. Wekaŋana lili ŋarraku, bala ŋarra yurru marrtjina gonha'yunna dhuwala wäŋa. Liŋguna nhe marŋgina ŋarraku ŋunhi ŋarra yukurrana djäma ŋamathaŋala yana nhuŋu.”
Ŋayi Laypandja waŋana buku‐ruŋiyinmaraŋala bitjarra, “Märr‐yuwalk warray dhuwalinydja, yuwalk warray wal'ŋu. Ŋarra marŋgi ŋunhi Garrayyu nhuna guŋga'yurruna. Ga bitjarra yana liŋgu ŋayi ŋarranhanydja guŋga'yurrunayi bili nhokala.
Ḻakaraŋana lili, bala ŋarra yurru wekamana nhuŋu.”
Ga Djaykuptja waŋana buku‐ruŋiyinmaraŋala, “Ŋarra yukurrana djäka nhokalaŋuwu wäyingu walalaŋgu ŋamathaŋala yana.
Ŋäthilinydja ŋunhi, ŋunhi ŋarra bunana dhiyala nhuŋu, ŋulinyaramirriyunydja märr‐ḻurrkun' muka wäyin nhuŋu, ga dhiyaŋunydja‐wala dhuwalana dhaŋaŋnha wirrkina wal'ŋu wäyin, bili Godthu ŋayipi nhuna guŋga'yurruna ŋarrakala djämakurru.”
Ga ŋayi Laypandja buku‐wakmaraŋala bitjarra, “Nhä ŋarra nhuŋu yurru wekama buku‐ruŋiyinmaramanydja?”
Ga ŋayi Djaykuptja waŋana bitjarra, “Nhepiŋga guḻk‐guḻkthurranydja nhuŋuway wäyinnhanydja walalanha, märrma'lili ŋurruklili, waŋganylili gali'lili yurru nhe nherraṉ ŋunhiyi bembi malanha bulka'‐gurrŋanmirri, ga nanikutnhanydja walalanha ŋunhi bulka'‐ḏil'‐ḏilmirrinha, ŋunhiyinydja malanha waŋganylili guḻk‐guḻkthurra ŋurruklili, ga ŋunhiyina ŋarrakunydja yurru. Ga wiripunydja ŋunhi malanha bukmaktja gaywaraŋu'mirrinydja guḻkuny'tja wal'ŋu warrpam nhuŋuwaynha, nanikut manapandja.”
<range>
Ŋayi Laypandja yoraŋala, bitjarra yana liŋgu ŋayi yulŋunydja ŋunhi Djaykup yukurrana waŋana. Ga yuwalkthi ŋayi guḻk‐guḻkthurrunanydja Laypandhu ŋunhi gurrŋan'mirrinha ga ḏil'‐ḏilmirrinha walalanha waŋganylilina ŋurruklili ga ŋunhinydja nhanŋuna ganaŋ'maraŋala Djaykupkuna.
<range>
<range>
Ŋunhi ŋayi Djaykupthu bitjarrayi ŋula nhaltjarra, bala yurruna wäyindja ŋunhi guḻku'na dhika dhawal‐wuyaŋina yukurrana ḏil'‐ḏilmirrina ga bulka'‐gurrŋanmirrina guḻku'na dhaŋaŋnha. Djaykuppa wäyindja guḻku'thinana, ga bembi bulka'‐ḏilkurru balanyara wäyin ga nanikut yäku dhaŋaŋnha dhikana. Godthu guŋga'yurruna ŋanya Djaykupnha ŋunhimalayi, bala dhaŋaŋdhinana wäyindja nhanŋu gamul ga duŋ'ki ga wiripu wäyin malanha, ga djämamirri walala nhanbala guḻku'na dhika yolŋu'‐yulŋunydja, bala Djaykuptja wirrkina ŋurruwuŋmirriyina. Bala walala Laypangu gäthu'mirriŋunydja walala wirrkina dhika maḏakarritjthina Djaykupkunydja, bala walala waŋana bitjarrana, “Djaykupthunydja ŋunha warrpam'nha djaw'‐djawyurruna wäyin malanha warrpam'nha ŋiniya ŋilimurruŋgalaŋu bäpa'mirriŋuwanydja,” bitjarra. Ga ŋayi Laypandja bitjarra yana liŋgu yakana ŋamathina Djaykupku, bitjarra ŋunhi ŋäthili ŋayi galŋa‐ŋamathina, bili ŋayi yaka ḏukṯukthina, ŋayi bini rarr'yuna warrpam' wäyin ŋunhiyi malanha nhanbala Djaykuppa ḏil'‐ḏilmirri ga gurrŋan'mirri wäyin walala.
<range>
<range>
<range>
<range>
<range>
<range>























































Yo, marrtjinana walala yukurrana‐a‐a yana liŋgu ga galki gandarrŋurana, bala walala ŋunhili nhinanana.
<range>
Yo, ŋunhiliyinydja gandarrŋuranydja ŋayi Djaykupthu yänguŋala dhäwu'mirrinha walalanha bala wäwa'mirriŋuwala nhanukalaŋuwala Yetjuwala yäkuwala,
ga dhäruktja ŋayi wekaŋala bitjarra walalaŋgala. “Biyaka walala waŋiyanydja nhanukala Yetjuwala, ‘Ŋarranydja dhuwala nhuŋu djämamirri Djaykup. Ŋarra yukurrana nhinana ŋunhala Laypangala baman'nha, ga dhuwalanydja ŋarra lili roŋiyirrina marrtji.
Wäyindja ŋarraku dhuwala dhaŋaŋnha biyapulnha, mirithirrina guḻku' buliki, duŋ'ki, bembi, ga nanikut, ga djämamirrinydja walala ga buluna dhaŋaŋnha. Ŋarra yukurra dhäruktja djuy'yunmirri dhuwala nhuŋu, märr yurru nhe yakana ŋula ŋoy‐marimirriyirri ŋarraku, yana nhe märraŋana ŋarranha, gumurr‐ŋamathiyana ŋarraku bitjan ŋarranydja nhuŋu dhuwala djämamirrina.’”
Martj‐gay walalanydja ŋunhi dhäwu'mirrinydja; marrtjinana walala ga ŋunhala Yetjuwala, ga bunananydja nhanŋu, bala wekaŋalana dhäwuny'tja, ga lilinydja walala wiripuna dhäwu' gäŋala nhanŋu Djaykupkunydja, balanyarana gam'. “Liŋgu ŋanapurru wäwa‐ŋaliwanydja Yetjuwanydja bunana, ga ŋayinydja ŋunha marrtjina yukurra dhuwalana lili, gumurr'yunna nhuŋu yukurra. Ga malanydja nhanŋu yolŋu'‐yulŋunydja marrtji malthun dhika lili 400‐nha miriŋunydja.”
Ŋayi Djaykuptja wirrkina beyaṉiyina ga wirrkina warwuyurruna bitjarra ya' buku‐warwumirriyina. Ŋuliŋurunydja ŋayi guḻk‐guḻkthurrunana marrtjina yolŋu'‐yulŋunha ga wäyinnha walalanha barrkuwatjkuŋalana märrma'lili miṯtjilili.
Bili ŋayi bitjarra guyaŋina, “Ŋuli yurru Yetjunydja marrtji ga miriŋu‐wunanydja dhiyala ŋanapurruŋgu, ga djaw'yun yurru dhuwala waŋganynha ŋathili miṯtjinha, märr yurru wiripunydja ŋurruk miṯtjiŋura ga gundupumana walŋathirrina,” bitjarra.
Bala ŋayi Djaykup bukukurru waŋana ŋäŋ'thurruna Godnha bitjarrana, “Nhenydja dhuwalinydja waŋarr ŋarrakalaŋuwu märi'mirriŋuwu Yipurayimgu, ga ŋarrakalaŋuwu bäpa'mirriŋuwu Yitjakku. Ŋäka ŋarranha. Garray nhepi ŋarraku ḻakaraŋala roŋiyinyarawu dhiyakunydja ŋarrakiyingalaŋuwunydja wäŋawu gurruṯu'mirriwu walalaŋgu. Ga nhepi dhäruk‐nherraṉmina ŋunhi nhepi ŋarranha yurru gämanydja marrtji lili, djäkanydja marrtji ŋarraku ŋamathama yana.
Ŋarranydja dhuwala yätjnha yolŋu, yakana ŋamakurru', yurru nhe mukthurruna ŋarraku djäka marrtjina, gäŋala ŋarranha ŋamathaŋala yana, guŋga'yurruna ŋarranha nhe nhuŋuway djämamirrinha. Ŋunhi ŋarra gonha'yurruna dhuwala wäŋa ŋäthili bala marrtjina, goŋ‐wayŋu ŋarra marrtjinanydja yana ŋula nhämiriw, waŋgany wapitja yana dharpa gäŋala, ga dhuwalanydja ŋarra lilinydja roŋiyina malamirrina, djämamirrinydja dhaŋaŋnha ga wäyindja; ga bukmak nhä malanha nhe wekama yawungu ŋarraku.
Walŋakuŋa ŋarranha Garray, liŋgu ŋarra dhuwala beyaṉiyirri yukurra ŋuruku wäwa'mirriŋuwu ŋarrakalaŋuwu Yetjuwu. Dhuwala ŋayi ŋuli gonhana marrtji lili bunharawuna ŋanapurruŋgu, bukmakkuna dhiyaku walalaŋgu, dhäykawurruŋgu ga yumurrku'wu ga bukmakku dhiyaku.
Guyaŋiya ŋunhiyi ŋunhi nhe dhawu'‐nherrara ŋarraku djäkawu ŋamathanharawu. Ga bitjarrayi bili nhe dhawu'‐nherrara ŋarranha malawunydja guḻku'kunharawu yumurrku'wunydja, märr yurru ŋarraku mala dhaŋaŋdhirri guḻku'thirri gal'ŋu miṯtjinydja, dhaŋaŋdhirrina wal'ŋu yurru bitjan dhuwala munatha' ya' raŋiŋura.” Bitjarra ŋayi Djaykup yukurrana bukumirriyaŋalanydja.
Yo, ŋunhiliyi walala wäŋaraŋalanydja, ga munhakumirrina wiripuŋuyuna waluyu, bala Djaykupthu guḻk‐guḻkthurrunana marrtjina dhaŋaŋnha mirithirrina wäyin, mundhurrnha wäwa'mirriŋuwuna Yetjuwuna wekanharawu, bala djuy'yurrunana yukurrana ŋunhiyi wäyin malanha ga djämamirri waŋgany. Ga dhäruktja‐gathanmina ŋayi yukurrana waŋga'‐waŋganygu ŋurikiyi djämamirriwunydja walalaŋgu bitjarra. “Ŋay', dhuwala wäyin malanha gäŋa nhanbala, nhanŋuna Yetjuwuna,
<range>
<range>
<range>
ga ŋunhi ŋayi dhä‐wirrka'yundja yurru nhuna bitjandja, ‘Yol nhuŋu buŋgawa'mirriŋunydja? . . . ga yolku dhuwala wäyindja malanha?’
ga yurruna nhenydja yurru waŋiya biyaka. ‘Dhuwalanydja wäyin nhokalaŋuwuŋu djämamirriwuŋu Djaykupkuŋuna; ŋayi djuy'yurruna dhuwalanydja nhuŋuna mundhurrnha. Ga ŋayinydja Djaykuptja, ŋayipinydja dhuwala lili marrtji nhina dhuḏikurru.’”
Djaykup bitjarrayinydja waŋana, liŋgu ŋayi guyaŋina bitjarra, bitjanarayunydja dhiyaŋunydja mundhurryunydja wekanharayu ŋayi yurru goyulŋu'thirrina ŋarraku, ŋamathirrina ḻunduthirrina. Ga ŋunhi ŋilinyu yurru bunanhamirrinydja, mak ŋayinydja yurru ŋarraku bäy‐ḻakaramana ŋurikinydja baman'ŋuwuynydja ŋunhi ŋarra nhaltjarra ŋanya yätjkuŋala.
<range>
Bala ŋayi ŋunhiyi mundhurrnydja malanha djuy'yurrunana yukurrana ŋathil'yurrunana ŋurruŋuna, ga ŋayipinydja bulnha yukurrana nhinana.
Ŋulinyaramirriyu munhaku ŋayi Djaykup gaŋgathinana, bala djuy'yurruna dhäykawurrunha nhanŋuway ga yumurrku'nha ga nhä malanha nhanŋuway ŋunhi bukmak; bukmaknha yana warrpam'thurrunana djuy'yurruna ŋäthilina,
<range>
ga ŋayipinydja ŋunhilina bäymana nhinana yukurrana gänana ŋayipina. Munhakuna dhika, bala ḏarramuna bunana nhanbala ŋunhiliyi ŋula yolnha, bala maṉḏa yukurrana mulkanhaminana bala ganydjarr‐warryunminana maṉḏakuway maṉḏa. Ganydjarr‐warryunminana maṉḏa yukurrana‐a‐a, yana liŋgu‐u‐u, galki djaḏaw'yurrunana marrtjina.
Ŋayi ŋunhi ŋula yolnydja marŋgithinana ŋunhi ŋayi yakana yurru djuḻkmarama ŋanya Djaykupnhanydja ganydjarr, bala ŋayi marrtjina mulkanana ŋanya Djaykupnhanydja dhiyala bili yuṯuŋgurr, dhuwala dhä‐manapanara, bala dhayapmaraŋalana ḏulŋurr'yurrunana, märr ŋayi yurru yakana marrtji ŋamathama.
Ga ŋunhi yolŋunydja be‐yolnydja waŋana, “Gonha'yurrana ŋarranha, ŋarra marrtjina, liŋgu djaḏaw'yunna marrtji dhuwala wäŋanydja.” Yurru ŋayi Djaykupthunydja baṯ bitjarra yukurrana yana ŋayathaŋala mukthurruna ŋanya, ga waŋana bitjarra, “Yakana ŋarra yurru nhuna dhuwalanydja djuy'yun‐wala. Ŋäthilinydja nhe yurru waŋa goŋmirriyama ŋarranha, märr yurru ŋarra yukurra marrtji nhokalaynha yana djälkurru.”
Bala ŋayi ŋunhiyinydja yolŋu waŋana bitjarra, “Yol dhuwala nhe yäkunydja?” Ga ŋayinydja waŋana bitjarra, “Ŋarra dhuwala Djaykup, mayali' bitjan rom‐guḻku'mirri ŋarranydja.”
Ga ŋunhi be yolnydja yolŋu waŋana bitjarra, “Yakana nhe yurru yukurra yäku djingaryun Djaykuptja; ŋarranydja yurru dhuwala nhuna yäku‐nherraṉ yuṯana yäku. Dhipuŋurunydja‐wala dhurrwaraŋuru nhe yurru yäkunydja yukurra djingaryun Yitjuralnha, liŋgu nhe yukurrana ganydjarr‐warryurruna Godku ga yolŋuwu, bala liŋguna nhe dhuwala djuḻkmaraŋalana.”
Ga ŋayi Djaykuptja buku‐ḏuwaṯthurruna waŋana dhä‐wirrka'yurruna nhanŋu yäkuwu bitjarra, “Ma', nhenydja yäku ḻakaranhamiyana ŋarrakala. Yol nhenydja yäku?” Ga ŋayinydja ŋunhi be yolnydja yolŋu waŋana bitjarra, “Nhäku nhe yukurra ŋarrakunydja dhä‐wirrka'yun yäkuwu? Marŋgi muka nhe ŋarrakunydja.” Bala ŋayi waŋana dhäruktja goŋmirriyaŋalana ŋanya Djaykupnha.
Bala ŋayi Djaykup waŋanana, “Liŋguna ŋarra nhäŋalanydja Garraynha rumbalnydja. Ŋarra nhäŋala ŋanya bukuna, ga dhuwalana ŋarra gay' walŋa yana.” Bala ŋayi yäkunydja nherrara ŋunhi wäŋanydja Biniyalnha, ŋunhinydja mayali' bitjan Garraywu bukuna.
Bala ŋayi Djaykupthu wäŋanydja ŋunhi gonha'yurrunana, dhiyaŋu liŋgu ŋayi marrtjina walunydja lili walmana, yurru ŋayi marrtjina djuka'‐djukaṯthurrunana bala yulŋunydja, bili yuṯuŋgurr ŋayi ŋunhi dhayapthurruna.

Yo, ŋayi Djaykuptja ŋurruŋuna djuḻkthurruna, ga nhanŋu miyalktja maṉḏa ga yumurrkuny'tja nhanŋu dhuḏikurru malthurruna yukurrana nhanŋu, bala marrtjinana yukurrana walala yana‐wala. Martj‐martjtjurrunanydja walala‐a‐a, yana liŋgu ga ŋunhala gandarrŋuranydja, dharr‐way nhäŋala Yetjunhanydja, bala walala ŋunhalana bunanhaminanydja. Bala yana Djaykuptja buku‐nyilŋ'thurrunana nhanukala Yetjuwala ŋunhi ŋayi marrtjina galkililinydja, gumurrlilinydja nhanukala wal'ŋu.
<range>
<range>
Yurru ŋayi ṉaŋ'‐ṉaŋdhurrunana gay' Yetjunydja gumurr'yurrunana nhanŋu, bala yana dhangi'yurrunana ŋanya, wälkuŋalana wiṯthurrunana dhikana, yurru maṉḏa märrma'na ŋäthinyaminanydja bala‐lili'yunminana.
Ŋuliŋurunydja dhurrwaraŋuru ŋayi Yetjuyunydja nhäŋa'‐nhaŋala marrtjina ḻiw'maraŋala, dharr‐way nhäŋala, bala dhä‐wirrka'yurrunana waŋana bitjarrana. “Yol walala dhuwala dhäykawurrunydja ga yumurrkuny'tja? Yolku walala dhuwala yolŋunydja?” bitjarra. Ga ŋayi Djaykuptja waŋana, “Dhuwalanydja gay yolŋu'‐yulŋu ŋunhi ŋayipi Godthu wekaŋala walalanha ŋarraku, liŋgu ŋarranha Godthu yukurrana guŋga'yurrunanydja, ga gäŋala ḻatju'kuŋala yana.”
Bala ŋayi Djaykupthu rarr'yurrunana marrtjina Yetjuwuna wäyindja malanha ga wiripu malanha ŋunhi mundhurr nhanbala Yetjuwana, yurruna ŋayi Yetju marrtjina balayi wäŋalili nhanukalanydja, nhayikayu Yedamlilinydja.
<range>
<range>
<range>
<range>
<range>
<range>
<range>
<range>
<range>
<range>
Ga ŋayi Djaykuptja bitjarrayi liŋgu marrtjinayi bala wäŋalili Djikamlili yäkulili, makarrlili wäŋalili Gaynanlili, ga ŋunhalayina ŋayinydja nhinana. Ga ŋunhalayina ŋayi guṉḏana ŋal'‐ŋalmaraŋala, mundhurrwuna wekanharawu ga buku‐ŋal'yunarawuna Godku.
<range>
<range>
<range>































Walala nhinananydja yukurrana ŋunhalayi wäŋaŋura märr‐gurriri, bala ŋuliŋurunydja dhurrwaraŋuru God waŋanana Djaykupkala bitjarrana, “Ma' ḻaw'yurrana dhipuŋurunydja wäŋaŋuru, ga marrtjiya ŋunhana Bithullilina; ŋunhilina wal'ŋu nhe yurru nhiniyanydja yukirriya, ga ŋunhalana dhuḻ'yurra nhe guṉḏanydja ŋal'maraŋa buku‐ŋal'yunarawuna ŋarraku. Bili ŋarranydja dhuwala ŋunhi muka waŋarr nhuŋu, ŋunhi ŋarra maḻŋ'maranhamina nhokala ŋunhalayi ŋäthili, ŋunhi nhe waṉḏina beyaṉuŋu wäwa‐ŋaliwuŋu.”
Dhunupa ŋayi Djaykupthunydja waŋanana nhanŋuway yumurrku'nha ga dhäykawurrunha ga wiripu‐guḻku'nha miṯtjinha nhanŋuway, bitjarrana waŋana gam'. “Djalkthurrana nhuma dhuwala nhänydja malanha waŋarrnha wiripunydja ga wiripunydja ŋunhi dhuwala nhuma yukurra ḏälkuma goŋbuy djämawuy; djalkthurrana yana, warrpam'thurrana djalkthurrana‐wala. Ga ŋamathanharamiya ḏarrtjalkkunharamiya yana, dhatthunmiyanydja girri'yunydja ḏarrtjalkthuna yana ḻanyiŋdhuna,
bili ŋilimurru yurru marrtjina dhuwala gananna dhuwalanydja wäŋa, marrtjina ŋilimurru yurru bala Bithullilina, ga ŋunhalana ŋarra yurru ŋal'‐ŋalmarama guṉḏanydja. Ŋilimurru yurru yukurra buku‐ŋal'yunna Godku, nhanŋuwayŋga waŋganyguŋga ŋunhi ŋayi ŋarranha yukurra ŋuli guŋga'yun marikurru. Ŋilinyu yukurrana marrtjina rrambaŋi yana, wanhawitjana ŋarra ŋuli marrtjinya.”
Bala ŋuriŋiyi yolŋu'‐yulŋuyunydja warrpam'nha rarr'yurrunana ŋunhi marrtjina nhänydja malanha girriny'tja maḏayin' walalaŋguway walala lilina Djaykupkalana, bala yana ŋayinydja marrtjina Djaykupthunydja dholkuŋala munatha'lilina, dhuḏililina dharpalili.
Yo, bukmak ŋunhi wiripu‐guḻku' bäpurru yolŋu'‐yulŋu nhinana yukurrana ḻiw'maraŋala ŋunhiliyi wäŋaŋura dharaŋarana liŋguna, ŋunhi walalanydja Djaykuptja ga nhanŋu malanydja nhanukalana wal'ŋu goŋŋura Godkalana. Bäyŋuna ŋula walala marrtjina lili withiyara walalanha bunharawunydja walalaŋgu, liŋgu mirithinana walala ŋunhi yolŋu'‐yulŋunydja beyaṉiyina.
Bala Djaykuptja ga nhanŋu yolŋu'‐yulŋunydja miṯtjinydja ŋunhi marrtjinana‐wala yana bukuyuna, ga ŋayathaŋala ŋunha wäŋa Bithulwuy. Ga ŋunhalayina ŋayi ŋal'‐ŋalmaraŋala guṉḏana, bala yana walala buku‐ŋal'yurrunana yukurrana Godku ŋunhalayina wäŋaŋuranydja. Ga biyapul ŋayipi God maḻŋ'maranhamina ŋanyapinyay ŋayi Djaykupkala,
<range>
<range>
<range>
ga bitjarra ŋayi waŋananydja, “Yäkunydja nhe dhuwala Djaykup, yurru dhiyaŋunydja‐wala nhe yurru yäku djingaryun yukurra yuṯana, Yitjuralnha.”
Ga bitjarra liŋgu God waŋana dhäwu'‐nherrara nhanŋu bitjarranydja gam', “Ŋarranydja dhuwala waŋarr, ŋunhiyi muka bili ganydjarr‐ḏumurru ŋutu' wal'ŋu. Nhuŋu yurru yumurrkuny'tja guḻku'na mirithirrina; guḻku'na bäpurruny'tja yurru nhokuŋu walkur‐ŋurrkanharanydja.
Ŋarra yurru wäŋanydja nhuŋu wekamana ŋunhi ŋarra dhäwu'‐nherrara ŋäthili Yipurayimgala ga Yitjakkala; dhuwalanydja wäŋa nhuŋuwaynha yukurra yurru djingaryun ga nhokalaŋuwu yumurrku'wuna bitjanna liŋgu weyinŋumirrina.”
Bala ŋuliŋurunydja Godthu gonha'yurrunana ŋanya Yitjuralnhanydja.
Ga ŋunhimala dharapullilinydja ŋunhi God yukurrana waŋana nhanukala, ŋayi Yitjuralyunydja guṉḏana nherrara guyaŋinyarawuna yukurranharawu bitjanarawuna liŋgu. Bala ŋayi ŋuliŋurunydja märraŋala weyika, bala yana rarryurruna ŋunhimala guṉḏalili, ŋunhinydja bitjarra ŋayi ganaŋ'maraŋalana gänana wal'ŋu nhanŋuwaynha ŋunhiyinydja Godkuna.
Bala ŋayi yäku‐nherrara ŋunhiyinydja wäŋa Bithul bitjarrana.
Ŋuliŋurunydja dhurrwaraŋuru Djaykup ga nhanŋu miṯtji yolŋu'‐yulŋu ŋunhi ḻaw'yurrunana gonha'yurruna ŋunhiyi Bithulwuynydja, bala yana marrtjinana. Marrtjinana yukurrana walala, yurru ŋayi ŋunhi Raytjulnydja yothu'mirrina, galkina ŋunhi walunydja dhawal‐wuyaŋinyarawuna ŋurikiyi yothuwu. Bala ŋayi Raytjulnydja rirrikthurrunana, wirrkina dhika ŋäku'‐ŋakulana marrtjina; wirrkina ŋayi Raytjul rirrikthurrunanydja dhika, yurru yothuny'tja ŋunhi dhawal‐wuyaŋina ŋamathaŋala, ḏarramu ŋunhi yothuny'tja, ga yäkunydja ŋayi nherrara ŋanya Bindjamannha.
<range>
<range>
Yurru ŋayipi Raytjulnydja rakunydhinana ŋunhi, bala walala dholkuŋalanydja ŋanya ŋunhimala bäyma yana dhukarrlili galki Bithiliyimnha.
Bala ŋayi Djaykupthunydja nherrara guṉḏana ŋunhimalayi molulilinydja nhanukala Raytjulwala dhunupamirriyaŋalana guyaŋinyarawuna yukurranharawu.
Ŋuliŋurunydja walala gaŋgathina gonha'yurruna ŋunhiyi wäŋa, bala yana marrtjinana‐wala yana, ga yanana liŋgu ŋunhana walala bäpa'mirriŋunhana withiyara yukurrana Yitjaknhana.
<range>
Yo, Djaykupku gäthu'mirriŋunydja walala märrma'‐rulu ga märrma' bäythinyara ḏarramuwurru ŋayipi. Ga nhanŋu Liyawunydja waku'mirriŋu walala yäku dhuwala walala gam', Ropin, Djimiyan, Lepay, Djuda, Yitjaka, ga Djapalan.
Ga Raytjulwuŋunydja yothu maṉḏa dhuwala yäku Djotjip ga Bindjaman.
Ga wiripunydja ŋayi Raytjulyu wekaŋala djämamirrinha miyalknha nhanŋu Djaykupku, märr ŋayi yurru yothu gurrukama nhanŋu Raytjulwu, ga dhuwalana nhanukuŋu yumurrkuny'tja gam' Dän ga Napali.
Ga bitjarrayi liŋgu Liyawalanydja djämamirriyu dhäykayu gurrukaŋala walkur nhanŋuway yana Djaykupku, ga yäkunydja maṉḏa Gäd ga Yatja.
Yo. Mukthurruna yukurrana yana Yitjaktja nhinana muka ŋunhalayi Mamiri galki Yiprun wäŋaŋura, ŋunhala yana bili wäŋaŋura waŋganyŋura ŋunhi ŋäthili yukurrana Yipurayim ga Yitjak nhinana be baman',
yurru Yitjaktja ŋunhi wirrkina wal'ŋu djawuḻpa'yinana, 100 ga 80‐na dhuŋgarranydja,
bala ŋayi rakunydhinana. Bala yana nhanukala gäthu'mirriŋuyunydja maṉḏathu moluliliyaŋalana ŋanya dholkuŋalanydja, Yetjuyu ga Djaykupthu.











































Yo, Djaykup nhinananydja yukurrana wäŋaŋura yäkuŋura Gaynan, ŋunhiliyi bili wäŋaŋura ŋunhi nhanŋu bäpa'mirriŋu nhinana yukurrana ŋäthili,
ga dhäwu'yunydja dhiyaŋuyi yukurra ḻakarama yumurrku'nhana nhanŋuway Djaykupku. Ŋulinyaramirriyu ŋayi Djotjiptja wakinnha ḏarramuna, yawirriny'nha, ga ŋayi ŋuli yukurranha djäma guŋga'yuna wäwa'mirriŋunha walalanha, djäka yukurranha ŋuli wäyingu malaŋuwu. Bala ŋayinydja Djotjipthunydja walalanha ŋuli nhänha, bala yana djar'tjaryuna, ga ḻakaranha bäpa'mirriŋuwuna walalanha ŋunhi walala yätjkuŋala djäma.
Ga ŋayinydja bäpa'mirriŋunydja Djaykuptja wirrkina märr‐ŋamathina yukurrana nhanŋuwaynha waŋganyguna Djotjipkuna, ganaŋ'thurrunana wal'ŋu ŋurikala wiripu‐guḻku'walanydja wäwa'mirriŋuwala walalaŋgala, ŋunhiyinydja nhanŋu mel‐wiḏi'na yothu, liŋgu ŋayi maḻŋ'thurruna ŋunhiyi gäthu'mirriŋu ŋunhi ŋayinydja djawuḻpa'na. Bala ŋayi ŋanya Djotjipnha bitjarrana yolŋunydja wal'ŋu, bitjan ŋurruŋuna gäthu'mirriŋu ŋayinydja. Ŋayi wekaŋalanydja nhanbala girriny'tja dhika ŋanya miny'tji‐maypamirrina, ḻatju'na ŋanya dhika djana'mirrina girri'.
Ga walala ŋuriŋiyinydja wäwa'mirriŋuyunydja walalay nhäŋalana ŋanya ŋunhimalayi girri'lilina ŋunhi, bala marŋgithinana ŋunhi walalaŋgu bäpa'mirriŋunydja yukurrana wirrkinydja wokthurruna nhanŋuwaynha waŋganyguna Djotjipkuna. Bala walala wirrkina nhanŋu ŋaramurryinanydja, ga yakana ŋula waŋana ŋamathaŋala nhanŋu Djotjipku.
Wiripunydja ŋayi Djotjip ŋorra‐nhina waŋganymirriyu munhaku, bala ŋayi bukaway'yirrina. Nhämanydja ŋayi ŋunhi bukaway'kurru ŋanyapinyay ŋayi ga wäwa'mirriŋunha walalanha nhanŋu, ŋunhala walala marrtji guḻkthun ŋatha birrali' wambal, bala waŋgany‐manapandja garrpi'‐garrpirana waŋga'‐waŋgany yana walala ŋuriŋiyi. Ga nhanukuŋunydja galŋa‐warrpiṉara ŋunhi wambal birrali' Djotjipkuŋunydja ṉapuŋga' yukurra dhärra, dhunupayirri yana, ga wäwa'mirriŋuwuŋunydja walalaŋguŋu ŋunhi wambal birrali' galŋa‐warrpi'‐warrpiṉara ḻiw'marama ŋunhi waŋganynha nhanukuŋu Djotjipkuŋu, yurru ŋunhiyinydja walalaŋguŋunydja birrali' wambal buku‐nyilŋ'thunna yukurra ŋurikalana Djotjipkalaŋuwalana. Ŋorrana ŋayi, djaḏaw'yurruna goḏarrny'tja Djotjip gaŋgathina, bala yana ŋayi ḻakaraŋalana wäwa'mirriŋuwana walalambala ŋurikiy bukaway'wuynydja.
<range>
<range>
Bala walalanydja ŋunhi wäwa'mirriŋunydja walala waŋana nhanbala bitjarra, “Nhä nhenydja dhuwala yolŋu? . . . Nhe yukurra dhuwala guyaŋinyamirri nhunapinya nhe, yanapi nhena yurru buŋgawayirri ŋanapurruŋgu bukmakkuna?” Bala walala wirrkina ŋaramurryinanydja nhanŋu Djotjipku.
Ga wiripuŋuyunydja ŋayi bitjarra yana liŋgu bukaway'yina, yurru wiripuna bukaway'. Ga goḏarr'nha bala ŋayi ḻakaraŋala nhanukalaŋuwu wäwa'mirriŋuwuna walalambala bitjarra, “Way, wiripuna dhuwala ŋarra bukaway'yirri yawungu bay'. Nhäŋalanydja ŋarra bukaway'kurrunydja walu ga ŋaḻindi ga 11 ganyuny'tja, bukmak walala dhuwala malanha buku‐nyilŋ'thurruna, buku‐ŋal'yurrunana yukurrana ŋarrakuwaynha.”
Ga bitjarrayi liŋgu ŋayi ḻakaraŋalayi ŋunhiyi bukaway ŋuriki bäpa'mirriŋuwunydja, bala ŋayinydja bäpa'mirriŋuyunydja ŋanya ŋarrtj‐ŋarrtjtjurruna warray Djotjipnha, bala waŋana bitjarrana, “Nhä dhuwalinydja bukaway?” bitjarrana ŋayinydja. “Nhenydja yukurra dhuwala birrka'yunmirri nhunapinyay nhe, yanapi ŋanapurru yurru ŋäṉḏi'mirriŋu ga ŋarra ga wäwa'mirriŋu walala nhuŋu, bukmaknha ŋanapurru yurru marrtji, bala buku‐nyilŋ'thun yurru märr‐ŋal'yun nhuŋuwaynha waŋganyguna?” bitjarrana ŋayi bäpa'mirriŋunydja.
Yurru ŋayi ŋuriŋiyi bäpa'mirriŋuyunydja weyin yukurrana guyaŋinanydja ŋunhiyi, maŋmaŋdhurrunana yukurrana nhanŋu. Yurru walala yukurrana ŋunhi wäwa'mirriŋuyunydja walalay maŋutji‐ḏi'yurruna ŋanya, ga wirrkina ŋaramurrthina yukurrana nhanŋu Djotjipku.
Yo, waŋganymirriyu waluyu walala Djotjipku ŋunhi wäwa'mirriŋunydja walala gaŋgathina, bala yana marrtjina bitjarra bala ya' märr‐barrkulili wäŋalili yäkulili Djikamlili, gäŋalanydja walala wäyinnha walalaŋguway walala ŋunhamalayi märr‐baṉarra'lili wäŋalili, mulmumirrilili ga gapumirrilili, ga ŋunhalayina walala yukurrana nhinana djäka ŋuriki wäyingunydja walalaŋgu.
Waŋganymirriyunydja waluyu mäḻu'mirriŋu ŋunhi Djaykup wäthurruna nhanŋu Djotjipku, bala waŋana ŋanya bitjarra, “Way, ŋarra nhuŋu ḏukṯuk, nhe marrtjiya bala Djikamlili. Nhuŋu wäwanydja walala ŋunhayi nhina yukurra djäka wäyingu. Nhe yurru marrtjiyana‐wala ŋunhimalayi ga nhäŋa walalanha, nhä walala yukurra nhina ŋunhayi, bala roŋiyiya liliyi, ga ḻakaraŋa ŋarraku walalanha,” bitjarra. Yuwalkthi ŋayi Djotjiptja gaŋgathinana, bala yana marrtjinana.
<range>
Marrtjinana ŋayi marrtjinana‐a‐a, yana liŋgu‐u‐u, ga wäŋa ŋayathaŋala ŋunhiyi Djikambuy, yurru yaka ŋayi maḻŋ'maraŋalanydja ŋunhi wäwa'mirriŋunhanydja walalanha. Mukthurrunaŋga yana ḻarruŋala walalaŋgu yukurrana, bala ŋunhiliyi waŋganydhu ḏarramuyu ŋanya nhäŋala, bala waŋana bitjarra, “Nhäku nhe marrtji ḻarrumanydja?” bitjarra.
Ga ŋayinydja waŋana buku‐ruŋiyinmaraŋala Djotjiptja bitjarra, “Ŋarra yukurra dhuwala ḻarruma ŋarrakalaŋuwu wäwa'mirriŋuwu walalaŋgu. Marŋgiŋga nhe yulŋunydja? . . . wanhaka walala yukurra nhinanydja?” Bitjarra ŋayi Djotjip waŋana dhä‐wirrka'yurrunanydja.
Ga ŋunhiyi wiripunydja ḏarramu buku‐ruŋiyinmaraŋala nhanŋu Djotjipku, ḻakaraŋala bitjarra, “Dhiyala warray walala yulŋunydja, märr yawungunydja ŋarra nhänhanydja walalanha, yurru liŋguna walala ḻaw'yurruna ŋunhana bala wäŋalilina marrtjina Dothanlilina,” bitjarra ŋayinydja. Djar'tjar‐way ŋayi Djotjiptja, djar'tjaryurrunana nhinana, bala bur‐way bunana ŋunhala Dothannha, bala wäwa'mirriŋunhana walalanha nhäŋala.
Yurru ŋuriŋiyi wäwa'mirriŋuyunydja walalay nhäŋala ŋanya ŋunhaŋga yana ya' barrkuliliŋga, ŋayi nhinana lili djar'tjaryurruna withiyara walalanha.
Ga walalanydja waŋanhamina ḻakaranhamina ŋanya bitjanmina, “Nhäŋa walala. Nhäŋa ŋunhana ya', ŋunhiyinydja djar'tjaryun nhina bukaway'‐ḏumurrunydja yolŋu.
Gul' ŋilimurru bumana yana ŋanya,” bitjanminana. “Ŋilimurru yurru rumbalnydja ŋanya ŋurrkama ga ŋarŋgalilina, yurru ḻakaramanydja ŋilimurru yurru mäḻu'wanydja ga wakinŋunhana wäyinnha bunharanydja. Ŋunhana ŋayi bukaway'‐ḏumurrunydja ya'. Yakana ŋilimurru yurru nhanŋu märr‐ŋal'yundja.”
Yurru ŋayi maḻamarryunydja wäwa'mirriŋuyu yäkuyu Ropindhunydja ŋäkula yukurrana walalanha waŋanharaminyara, bala ŋayi waŋana ŋunhi guḻku'nhana gutha'mirriŋunha walalanha bitjarra, “Yaka ŋilimurru dhuwala yurru buma ŋanya,
yana ŋilimurru ŋanya ŋilitjan dhipala ŋarŋgalili, märr ŋayi yurru rakunydhirri dhiyala ŋanhdharkŋurana.” Bitjarra ŋayi ŋunhi Ropindja waŋana, liŋgu ŋayi yurru roŋiyirri liliyi, ga walŋakuma ŋanya warryun ŋuliŋuruyi, dhawaṯmarama ŋarŋgaŋuru, bala gäma bäpa'mirriŋuwalana, bitjarra warray ŋayi ŋunhi yuwalktja birrka'yurrunanydja yukurrana.
Marrtjinanydja nhinana lili Djotjiptja, galkithinanydja bunananydja walalambala, yanapi walala gumurr‐ŋamathinya nhanŋu; yana walalanydja gundupuŋalanydja ŋunhi, bala mulkana warray ŋanya, bala yupmaraŋalana ŋunhiyi galŋaŋuru girriny'tja nhanukala,
bala ḏupthurruna ŋanya rumbalnydja ŋunhi ŋarŋgalilina. Bala yana walala wäŋgaŋalana bala, ga dhuṯ‐gay nhina'‐nhinanana,
bala ḏäpthurruna walala marrtjina ŋathana ḻukana. Bala walala mel‐garrwarthinanydja, bitjarra nhäŋala warray yolŋu'‐yulŋunha, walala marrtjina ḏiltjikurruna lili wäŋgaŋala, yurru wäyingalanydja ḏiltjiŋuranydja marrtjina gorruŋala girri' malanha dhika nhä, bala walala yukurrana marrtjinanydja ŋunhi nhäyikayuna Yetjiplilina, wuŋiḻi'yunarawu ŋurikiyi girri'wuna malaŋuwu.
Ga ŋayi Djudanydja yäku waŋana bitjarra, “Way, nhä warray ŋilimurru ŋuli dhiyakalanydja yolŋu'‐yulŋuwala ŋilimurruŋguway gutha'mirriŋunhanydja wuŋiḻi'yurru? . . . dhiyapana walalambala ŋi' yolŋu'‐yulŋuwana? Walalana ŋuli märraŋu ŋanya walalaŋguwaynha djämamirrinha. Ŋilimurru yaka ḏukṯuk ŋilimurru yurru baymatthundja ŋanya, liŋgu ŋayinydja ŋunha gutha'mirriŋu ŋilimurruŋgu.” Ga wiripu‐guḻkuny'tja gutha'mirriŋu walala waŋana bukmak yana bitjarra, “Yo, manymaknha dhuwalinydja guyaŋinyara.”
<range>
Bala walala ḏulŋurr'yurrunana ŋanya dhawaṯmaraŋala ŋuliŋuru ŋarŋgaŋurunydja Djotjipnha, bala yana wekaŋala wuŋiḻi'yurrunana, ga ŋuriŋiyi ḏarramuwurruyunydja mulku'‐mulkuruyunydja yolŋu'‐yulŋuyu wekaŋala walalaŋgunydja rrupiyana, 20‐na ŋarakanydja walala märraŋala nhanukalaŋuwuy Djotjipkalaŋuwuynydja. Bala walala ŋuriŋi mulku'‐mulkuruyunydja yolŋu'‐yulŋuyu djaw'yurrunana‐wala ŋanya ŋunhana Yetjiplilina.
Yo, ŋayinydja ŋunhiyi maḻamarrnydja wäwa'mirriŋu Ropin yäku yaka ŋunhiliyi ŋulinyaramirriyunydjayi ŋunhi walala ŋanya Djotjipnha goŋlili‐wekaŋala wiripu‐guḻku'wala, ga yalalaŋumirriyuna bala ŋayi roŋiyinana lili ga rurraŋ'thurruna ŋunhiyi ŋarŋganydja, ga dhäwulnha nhäŋala. Dhäwulnha Djotjiptja ŋunhili yukurrana gärrina. Wirrkina ŋayi dhika ŋaramurryinanydja,
bala ṉaŋ'‐ṉaŋdhurrunana lili, bala wiripu‐guḻku'wana ŋuripa wäwa'mirriŋuwa walalambala bunana, bala ḻakaraŋala walalambala bitjarra, “Way walala, Djotjiptja dhuwala bäyŋuna ŋunha ŋarŋgaŋuranydja, dhikana‐wala winya'yurrunana. Nhaltjanna dhika ŋarra yurru yulŋunydja? Nhaltjanna ŋarra yurru mäḻu'wanydja ḻakarama?” bitjarrana.
Bala walala wutthurrunanydja nanikutnha wäyinnha. Yo, gulaŋdja walala märraŋala rupa'lili, bala yana ŋunhi Djotjipkunydja girri' ḻupmaraŋala guḻwuḻmaraŋala ŋunhimala gulaŋlilina,
bala yana gäŋala bäpa'mirriŋuwalana milkunharawuna. Gäŋalanydja walala bala bäpa'mirriŋuwanydja nhinana, bala yana milkuŋalana bitjarrana, “Mäḻu, nhäŋa dhuwala. Dhuwalanydja ŋanapurru maḻŋ'maraŋala girri'na waŋganynha. Mak dhuwala nhokalaŋuwu gäthu'mirriŋuwu girri'?” bitjarra.
Bala ŋayi Djaykupthunydja yuwalknha yana nhäŋalana, dharaŋarana ŋunhi girriny'tja, bala waŋana bitjarrana, “Dhuwalanydja ŋarrakalaŋuwuna gäthu'wu girri'. Wanhakana dhika ŋarrala gäthunydja Djotjiptja? . . . liŋguna rakunynha? . . . bilina bumara dhakaṉguŋalana wakinŋuyuna wäyindhu?”
Weyinnha ŋayi dhika ŋäthinanydja Djaykuptja, weyinnha dhika, warwuyurrunanydja yukurrana nhanukalaŋuwu gäthu'mirriŋuwunydja.
Wiripu‐guḻku'yunydja ŋuriŋinydja nhanukala gäthu'mirriŋuyu walalay ḏarramuwurruyu ga dhäykawurruyu gulkuruna mukmaraŋala, gulmaraŋala ŋanya ŋäthinyaŋuru, yurru ŋayinydja waŋana yukurrana bitjarrana, “Yakana yana ŋarra yurru dhuwalanydja buku‐dhumukthirri Djotjipnha, mukthunna ŋarra yurru marrtji ŋäthina nhanŋu, yana liŋgu ga rakunydhirri ŋarra yurru.” Mukthurruna yana ŋayi ŋäthina marrtjina Djotjipku, yakana ŋayi ŋula buku‐dhumukthina meṉguŋala.
Yurru ŋayinydja Djotjiptja walŋa yana bunana ŋunhala Yetjiptja, ŋunhi walala ŋanya ŋuriŋi mulku'‐mulkuruyu yolŋu'yulŋuyu djaw'yurruna. Ga ŋunhalayina walala ŋanya Djotjipnha wuŋiḻi'yurrunanydja, ga goŋdhu‐märraŋalanydja ŋanya waŋganydhu ḏarramuyu yäkuyu Butipayu, yurru ŋayi ŋunhi mirithirri ŋurruŋu ḏarramunydja, buŋgawa ŋayi ŋurruŋu ŋuriki miriŋuwu, djäkawu yukurranharawu ŋuriki buŋgawawalaŋuwu giŋgalaŋuwu buṉbuwu.






























Liŋguna ŋunhalana Yetjipnha Djotjiptja yukurrana nhinanana‐a‐a, ga djämana ŋayi yukurrana Butipawalana wäŋaŋura;
djämanydja ŋayi yukurrana ḻatju'kuŋalana dhikana, bili Garraynydja ŋunhala nhanukala galki Djotjipkala.
Butipayu nhäŋala ŋanya Djotjipnha, ga wirrkina dhika galŋa‐ŋamathina ŋunhi Djotjipthu djäma yukurrana ḻatju'kuŋala wal'ŋu dhika,
bala yana ŋuriŋiyi buŋgawayunydja ḏarramuyu warrpam' nhä malanha wekaŋala nhanukiyingalana Djotjipkalana goŋlili, djämamirrinhanydja malanha ŋunhi, ga nhä malanha ŋunhi yukurrana nhanŋu ŋorrana, ŋayi wekaŋala ŋunhi nhanukala Djotjipkala djäkalili warrpam'kuŋala yana.
Bala ŋuliŋuruyinydja Garrayyu guŋga'yurruna yukurrana walalanha ŋunhimalayi wäŋalili, ga gäŋala yukurrana ŋamathaŋala, bili wirrki ŋayi Garray yukurrana djäka nhanŋu Djotjipku.
Yo, Butipayu wekaŋalanydja bukmak nhä malanha Djotjipkalana goŋlili dharraylili; yakana ŋayi yukurrana ŋula waŋganygu nhäku warwuyurruna. Djotjiptja ŋunhi ḏarramu ḻatju'na dhika rumbal ga ganydjarrnydja ŋutu'na dhika ga buku‐ḻatju'na,
bala ŋayi Butipawu ŋunhi miyalktja ḏukṯukmirriyina nhanŋu Djotjipku maŋutji'yunmaranharawuna. Bitjanana liŋguna ŋayi ŋuli wäthunanydja nhanŋu, waŋanhanydja ŋanya ŋuli garr'yunanydja yukurranha.
Yurru ŋayi Djotjiptja waŋanha yukurranha ŋuli yaka'yunana yana, bitjanana liŋguna; yakana ŋayi ŋuli dhäruk märranha ŋanya. Ŋayi waŋana bitjarra Djotjip, “Nhokala dhuway'mirriŋuyunydja, ŋarrakala buŋgawayu bukmak nhä malanha dhiyalami wäŋaŋura wekaŋala ŋarrakiyingalana goŋlili warrpam'nha, ga ŋarra yurru yuwalkkuma yana djäkanydja dhiyaku malanyŋuwu nhanukalaŋuwu. Yurru nhenydja nhanŋuway yana; yakana ŋarra yurru bitjan ŋula marramba'yirri nhuŋu, märrama nhuna ŋarra yurru dhäwulnha, liŋgu dhuwalinydja yätjnha mirithirrina nhanukala maŋutjiŋura Godkalanydja.”
<range>
Bala ŋayinydja ŋuli ŋuriŋiyi dhäykayunydja bitjanana liŋgu munhamandhinya waŋanhana yukurranha ŋanya, ḏukṯukmirriyinyana nhanŋu Djotjipku, ga bitjanana liŋgu ŋayi ŋuli Djotjipthunydja waŋanhana ŋanya yaka'yunana.
Wiripuŋuyuna waluyu Djotjipthu nhinana djäma ŋunhiliyi wäŋaŋura ŋayipina gänana, ga yakana ŋula wiripu‐guḻkuny'tja djämamirri walala ŋunhiliyi.
Bala yana ŋunhi dhäykanydja marrtjinana lili, marrtji ga bur‐way ḏo'yun nhanbala Djotjippa, bala yana mulka nhanbala girri'na, bala garr'yunna ŋanya Djotjipnha bitjanna waŋa, “Go go ŋunhamala gärriya ŋarrakala wäŋalili go.” Yurru ŋayinydja Djotjiptja wirrkina dhika ganydjarr‐warryun, bala yana ṉaŋ'‐ṉaŋdhunna, gonha'yunna ŋunhi girriny'tja nhanŋuway nhanukalana goŋlili ŋurikala dhäykawalana.
Yurru ŋayinydja ŋunhi dhäykanydja wirrkina dhika maḏakarritjthirri, bala ṉaŋ'‐ṉaŋdhun warraŋullilina,
bala yatjunna marrtji waŋa wiripu‐guḻku'wa warray djämamirriwa walalambala, ḻakarama bitjanna, “Way walala! Nhäŋa walala dhuwala ya', dhuwala gay'. Ŋunhiyi Yipuru ḏarramu gulŋiyina ŋarrakala wäŋalili, ŋayi bini ŋarrakala nhinanha, ŋayi ŋunhiyi ya' ŋarrakalaŋuwu dhuway'mirriŋuwu djämamirri. Wirrkina ŋayi ḏukṯukthina ŋarraku märranharawu, yurru ŋarranydja wirrki warray yukurrana yatjurruna.”
Bala ŋayinydja ṉaŋ'‐ṉaŋdhurruna dhawaṯthurruna dhikana‐wala, ga girriny'tja nayi dhuwala gonha'yurrunana ŋarrakalana galki.
Ga ŋunhi nhanŋu dhuway'mirriŋunydja bunana roŋiyina ŋunhala wäŋaŋuranydja,
bala ŋayi ḻakaraŋala bitjarra yana liŋgu djawukina yana dhäwu'nhanbalanydja, ḻakaraŋalanydja ŋayi yukurrana bitjarra gam', “Ŋunhi ya', ŋunhi nhipala djämamirri yolŋu ḏarramu, ŋunhiyi marrtjina ŋarrakala wäŋalili, bala ŋayi ḏukṯukmirriyinana ŋarraku.
Yana ŋarranydja yatjurruna warray, bala ŋayinydja ṉaŋ'‐ṉaŋdhurrunana. Dhuwala nhäŋana, dhuwalana girriny'tja nhanbala ya'. Dhipala ŋayi ŋarrakalana gonha'yurruna.” Bitjarrana ŋayi yukurrana ŋuriŋiyi dhäykayunydja djawukinana ḻakaraŋala dhäwuny'tja.
Yurru nhanbala dhuway'mirriŋunydja wirrkina dhika ŋaramurryina,
ga Djotjipnhanydja ŋayi yuwalknha dhika ŋilitjarana ŋunha ḻoḻulilina, yurru weyinnha ŋayi yukurrana gulŋiyinanydja ŋunhiliyi, dhä‐ḏir'yunaranydja nhanukuŋu.
Ŋe, yurru Garraynydja ŋunhalayi galki nhanukala Djotjipkala, ŋayi yukurrana gäŋala ŋanya ḻatju'kuŋala dhika, djäka nhanŋu yukurrana goŋ‐nherraṉmina, bala ŋunhi ḻoḻu‐djäkamirri ḏarramu buŋgawa yukurrana nhäŋala ŋanya ŋunhimala Djotjipnha, yurru wirrkina ŋayi goŋmirriyinanydja ŋunhi djäkamirrinydja ḏarramu, ŋunhi ŋayi yukurrana Djotjipthu ḻatju'kuŋala dhika ŋamathaŋala marrtjina djäma bala.
Bala ŋuriŋiyi djäkamirriyu yolŋuyu wiripu‐guḻku'nhanydja ŋunhi ḏarramuwurrunha djäkalili. wekaŋala nhanukalana Djotjipkalana.
Buŋgawanydja ŋunhi yakana ŋula warwuyurruna waŋganygu, bili ŋunhiyinydja bukmak nhä malanha goŋŋura nhanukiyingalana warrpam'nha Djotjipkalana, ga wirrki ŋayi yukurrana djäkanydja ḻatju'kuŋalana dhikana Djotjiptja, bili Garraynha nhanukalanydja galki gali'ŋura, djäka yukurrana nhanŋunydja. Yo, bukmak nhä malanha ŋayi yukurranha ŋuli djämanydja ḻatju'kunhana dhika, warrpam'nha manymaknha.
Waŋganymirriyu waluyu ŋayi Giŋ ŋunhi Yetjippuyŋu buŋgawa wirrkina dhika maḏakarritjthina märrma'wu nhanukiyingalaŋuwu djämamirriwu maṉḏaku. Yo, waŋganydja ŋunhi weyika'‐djämamirri, weyika' ŋayi ŋuli yukurranha djäma borum nhanŋuyi Giŋgu, ga wiripunydja ŋunhi ḏarramu ŋatha‐bathanaramirri, ŋayi ŋuli yukurranha ŋatha bathana Giŋgu,
yurru ŋunhiyi buŋgawa Giŋ wirrkina ŋaramurrthina maṉḏaku, maḏakarritjthinana,
bala yana maṉḏanha ŋilitjarra ḻoḻulilina, ŋunhiwalayi liŋgu ḻoḻulili ŋilitjara waŋgany‐manapara Djotjipkala,
bala ŋayi Djotjiptja djäkana yukurrana maṉḏaku.
Wiripunydja munhaku ŋunhiyi maṉḏa ḏarramu ŋorrana yukurrana, bala maṉḏa bukaway'yirrina, yurru barrkuwatj bukawayny'tja.
Goḏarr'nha munhakumirrina maṉḏa gaŋgathirrinydja, bala maṉḏa bukunydja warwumirriyirri warray, bala ŋayi nhämana Djotjipthunydja maṉḏanha buku‐warwumirriyinyarana,
bala dhä‐wirrka'yun maṉḏanha, “Way maṉḏa, nhäku dhuwala nhuma buku‐warwumirriyinanydja?” bitjarra.
Ga maṉḏanydja waŋana nhanukala buku‐ruŋiyinmaraŋala bitjarra, “Bukaway'yinya yawungu dhuwala ŋilinyu märrma'yu yana, yurru yakana ŋilinyu marŋgi yolthu ŋinyalaŋgu yurru mayali' ŋunhi bukaway' maḻŋ'marama.” Ga ŋayi Djotjiptja waŋa maṉḏakala bitjan, “Godthuna ŋayipina ŋuli bukawayny'tja ḻakarama warraŋulkuma. Go ḻakaraŋana maṉḏa ŋarrakalana.”
Ga ŋuriŋiyi waŋganydhunydja ḏarramuyu borum‐djämamirriyunydja ḻakaraŋala bitjarra, “Ŋarranydja bukaway'yina borum, ŋunhi yaŋarany'tja ŋuthara marrtjina bala baṉdja'baṉdjamirriyinana,
yurru ḻurrkun' baṉdjanydja ŋurikiyi. Ga man'tjarrnydja marrtjina ŋutharana, ga burwu'mirriyinana, ga ŋuliŋurunydja bala borummirriyinana.
Bala ŋarranydja marrtjina märraŋala Giŋguna rupa, bala yana ŋunhiyi buriny‐mulka'‐mulkana borumdja, ŋunhimalayina weyikany'tja ḻarrmaraŋala rupa'lilina, bala gäŋala ga wekaŋala Giŋguna.”
Ga ŋayi Djotjipthunydja waŋana buku‐ruŋiyinmaraŋala nhanŋu bitjarrana gam', “Ŋunhiyi ḻurrkun' baṉdja'‐baṉdja, ŋuriŋiyinydja yukurra ḻakarama ḻurrkun' walu.
Dhäŋuru ḻurrkun' yurru walu djuḻkthun, bala ŋayi boŋguŋu Giŋdhunydja nhuna dhawaṯmaraŋuna. Ga biyapul nhe boŋguŋu djämayi ŋunhalayi, bitjarra nhe yukurrana ŋäthili djäma.
Yurru ŋunhi nhe boŋguŋu roŋiyi balayinydja, ga yaka meṉguŋu ŋarranhanydja. Guyaŋiyayi ŋarranhanydja, ga ḻakaraŋa ŋarranha Giŋba, ŋayi yurru guŋga'yun ŋarranha dhawaṯmarama dhipuŋuru ḻoḻuŋuru.
Liŋgu yaka ŋarra djäma ŋula nhä yätjtja, yana ŋayi ŋarranha ŋilitjara dhipala ḻoḻulili ŋula nhämiriwŋurana, ŋurrumiriwŋurana,” bitjarrana ŋayi Djotjipthu ḻakaraŋalanydja.
Ga dhäŋuru ŋuliŋurunydja, bala ŋayina ŋuriŋiyina ŋatha‐bathanaramirriyuna ḻakaraŋala nhanŋuwaynha bukaway' Djotjipku, ga bitjarra ŋayi waŋananydja, “Way, ŋarrakuŋunydja bukaway', ŋarra marrtjina gäŋala ḻurrkun' bathi, yurru ŋunhana bala garrwarnha wal'ŋu, muḻkurrŋurana ŋarrakala marrtjina bathi ŋal'yurrunanydja ŋunhi,
ga ŋatha ŋunhiliyi gorruŋala marrtjina lili Giŋgu ŋatha. Yurru wäyindhu warray marrtjina lili ḻukananydja ŋunhi ŋathanydja malanha.”
Ga ŋayi Djotjiptja waŋana bitjarra, ḻakaraŋala dhunupana nhanŋu, “Nhuŋunydja bukaway' dhuwala dhuwala gam'.
Ḻurrkun' boŋguŋu walu djuḻkthurru, bala nhuna boŋguŋu buŋgawayunydja dhawaṯmaraŋuna, bala yana boŋguŋu nhuna muḻkurrnha gulkthurru, ga wäyindhuna nhuna boŋguŋu barrwaṉ'tja ḻuki ŋanaktja.” Ga bitjarra ŋayi Djotjipthu ḻakaraŋalanydja nhanbala.
Ga ḻurrkun' walu djuḻkthurrunana, bala yuwalkthi ŋayi Giŋdhunydja maṉḏanha maltjaṉa'kuŋalana, dhawaṯmaraŋalanydja ŋuliŋuru ḻoḻuŋurunydja,
bala nherrara roŋiyinmaraŋalana ŋunhimalayi liŋgu djämalili, goŋ‐nherrara ŋunhiyi borum‐djämamirrinhanydja yolŋunha.
Ga ŋanya ŋunhi wiripunhanydja mayaŋ'nha guḻkthurruna, bitjarra yana liŋgu ŋunhi nhaltjarra ŋayi Djotjipthu yukurrana ḻakaraŋala ŋäthili.
Ŋuriŋiyi borum‐djämamirriyunydja djäma yukurrana biyapul nhanŋu Giŋgu, yurru ŋayi yakana guyaŋina ŋanya Djotjipnhanydja, warrpam'nha meṉguŋala, buku‐dhumukthinana ŋanyanydja.
Yo, märrma' dhuŋgarra djuḻkthurruna, bala ŋayina Giŋdhuna bukaway'yina. Bukaway'yinanydja ŋayi ŋanyapinya ŋayi, ŋayi yukurrana djingaryurruna galki gali'ŋura mayaŋ'ŋura gapuŋura,
ga nhäŋalanydja ŋayi waŋgany‐rulu ga märrma' bäythinyara buliki, walala dhawa‐yawaṯthurruna ŋuliŋuruyi gapuŋuru ŋutu'mirri gandarr. Dhawa‐yawaṯthurrunanydja yukurrana ŋunhiyi buliki malanha, bala yana ḻukanana marrtjina mulmuna.
Ga ŋuliŋurunydja ŋayi nhäŋala wiripu‐guḻku'nhana, balanyara yana liŋgu miṯtji, waŋgany‐rulu ga märrma' bäythinyara buliki dhawa‐yawaṯthurruna ŋuliŋuru gapuŋuru mayaŋ'ŋuru, yurru barka'mirri warray, makinymirri warray, walala walmananydja yukurrana ŋuliŋuru gapuŋuru, ga wäŋgaŋala marrtjina, ga bunana ŋurikiyi ŋutu'mirriwu buliki'wu walalaŋgu.
Bala walala ŋuriŋiyi barka'mirriyunydja ḻukanana, wurkthu'‐wurkthurrunana marrtjina ŋunhi ŋutu'mirrinhana dhawar'maraŋalana. Bala ŋayi ŋunhi Giŋdja marrtjina gaŋgathinana ŋuliŋuru yakurrŋurunydja.
Ga balayi ŋayi yakurrthina, bala wiripuna bukaway'yina. Bukaway'yinanydja ŋayi ŋatha birrali, nhäŋalanydja ŋayi waŋganybuy yaŋara'wuy, yurru waŋgany‐rulu ga märrma' bäythinyara maŋutjinydja birralinydja ŋunhiliyi dhaŋga'‐dhaŋgaŋala marrtjina, yurru ŋutu'mirrina dhikana maŋutji.
Ŋuliŋurunydja ŋayi nhäŋala ga wiripunhana birralinha yaŋara, ga ŋathanydja ŋunhili marrtjina maŋutjinydja dhaŋga'‐dhaŋgaŋala waŋgany‐rulu ga märrma' bäythinyara, yurru wirrkina wal'ŋu barka'mirrina binydjitjmirrina.
Bala walalanydja marrtjina ŋuriŋiyi binydjitjmirriyunydja birraliyu walalay wurkthu'‐wurkthurruna ŋunhi ŋutu'mirrinhana maŋutji birralinha.
Bala ŋayi marrtjina ŋuliŋurunydja Giŋdja gaŋgathinana, yurru wirrki ŋayi buku‐warwumirriyinanydja ŋuriŋiyi bukaway'yunydja, liŋgu ŋayi yakana marŋgi nhä ŋunhi mayali' ŋunhilimi bukaway'ŋura. Bala ŋayi dhäruknha djuy'yunmina ḻiya‐djambatjmirriwuna yolŋu'‐yulŋuwu. Walalanydja ŋuriŋiyi walalay withiyarana ŋanya lili, yurru yakana walala ŋula ḻakaraŋala dhunupa nhä ŋunhi mayali'.
Bala yana ŋuliŋurunydja ŋayi ŋunhiyi borum‐djämamirri waŋa nhanukala Giŋgala bitjanna, “Nhäwiyina dhuwala ŋarra yulŋunydja bay', be nhaltjarra.
Ŋunhala ŋunhi ŋarra yawungu gulŋiyirri yukurra ḻoḻuŋura,
ga waŋganymirri munhaku ŋarra ga ŋuruŋu ŋatha‐bathanaramirriyu ŋilinyu bukaway'yirri,
ga waŋganydhu ŋuruŋu ya' yuṯayu ḏarramuyu bäpurru'yu Yipuruyu, ŋayina ḻakaramanydja ŋinyalaŋgu ŋunhi maḻŋ'maramanydja bukawayny'tja.
Ga yuwalknha yana ŋunhi yulŋunydja, bitjandja ŋunhi ŋayi nhaltjan yukurra ḻakarama.”
Bala ŋayi Giŋdja dhäruk‐djuy'yunmirri bala ŋunhimala ḻoḻulilina, ga waŋa bitjanna, “Gäŋana lili Djotjipnhanydja dhipala ŋarrakalana dhawaṯmaraŋa.” Ga yuwalkthi ŋayi Djotjiptja wiriny'tjunmirri, ga girri'yunydja ŋayi manymakthuna dhaṯthunmirrinydja, bala marrtji Giŋbana buna.
Ga ŋayi buŋgawanydja waŋa nhanukala Djotjipkala bitjanna, “Yawungu ŋarra ŋäma nhokalaŋuwuy, ŋunhi nhepina yurru ḻakarama mayali' bukaway'wuynydja maḻŋ'marama.”
Ga ŋayi Djotjiptja waŋa nhanukala bitjan, “Ŋarrapinydja dhuwala yakaŋga yana marŋgi, ga yakana ŋarra ŋuli maḻŋ'maraŋu ŋunhiyi bukawayny'tja, yurru ŋayipina Godthuna yukurra maḻŋ'maramanydja, ŋayipina yurru ḻakarama mayaliny'tja.”
Yurruna ŋayi ŋuriŋiyi Giŋdhu ḻakaraŋala nhanukuŋuway bukawayny'tja malanha ŋurikiynydja ŋunhi ŋayi nhäŋala bukaway'kurru, ŋunhi waŋgany‐rulu ga märrma' bäythinyarayu barka'mirriyu buliki'yu ḻukana ŋutu'mirrinha buliki'nha walalanha. Ga bitjarra yana liŋgu ŋayi bukaway'yina ŋunhi 7‐dhu birraliyu binydjitjmirriyu wurkthu'‐wurkthurruna ŋunhiyi 7‐nha maŋutji‐ḏilkurrumirrinha birralinha walalanha.
<range>
<range>
<range>
<range>
<range>
<range>
<range>
Bala Djotjipthu ḻakaraŋalana maḻŋ'thunmaraŋalana ŋurikiy bukaway'wuynydja; bitjarrana ŋayi ḻakaraŋalanydja ŋuriki buŋgawawu, “Dhuwaliyi märrma' bukaway', yurru waŋgany yana mayaliny'tja. Godthu yukurra ḻakarama nhuŋu ŋäthili, ŋunhi nhaltjan yurru ŋunhala bala yalala, ŋula nhaltjan ŋayi yurru djäma.
Ŋunhi 7 buliki buyuwuyu'mirri ga 7 birrali maŋutji‐ḏilkurru ŋutu'mirri ŋatha, ŋunhiyinydjayi mayali' ḻakarama yukurra, ŋunhi yurru 7 dhuŋgarra ŋamakurru' yukurra yana djingaryun wäŋa, ga ŋatha yurru ŋuthan dhaŋaŋdhirri guḻku'thirri. Ga ŋuliŋurunydja dhurrwaraŋuru, bala yurru yakana ŋatha ŋuthan; wäŋa yurru warrpam'nha ganbarkthirrina, baṉḏanynha yukurra yurru djingaryun 7 dhuŋgarranydja.
<range>
Godthu ḻakaraŋalanydja nhuŋu ŋunhi nhaltjan ŋayi yurru djäma, liŋgu dhiyala Yetjiptja 7 yurru dhuŋgarra ŋupan ŋatha‐maypamirri, ga dhäŋuru ŋuliŋurunydja 7 yurru dhuŋgarra ŋupan, ga wäŋanydja yurru dhuwala djingaryun yukurra wirrkina wal'ŋu baṉḏanynha.
<range>
<range>
<range>
Godthu nhuŋu ḻakaraŋala buku‐märrma'mirri, ŋunhi yurru yuwalk bitjandhiyinydja.”
Bala Djotjiptja waŋana bitjarra ŋanya buŋgawanha, “Ma' djarr'yurrana ŋamakurru'nha yana ḏarramunhanydja ḻiya‐djambatjnha, ŋayi yurru yukurra djäka dhiyakuyi wäŋawunydja ŋamathama yana, märr ŋayi yurru yukurra ŋatha ŋorra ruwamŋuyirrina, ga märr yurru ŋunhi wiripunydja yätjtja, ŋunhi dhuŋgarra ŋupan, ŋayinydja yurru ŋathanydja yukurra ŋorra dhaŋaŋnha. Ŋuriŋiyinydja bala baṉḏanydhunydja dhuŋgarrayu yurru yukurra yolŋunydja nhina ḏulpuna yära, balanyarana ya', liŋgu ŋatha yukurra yurru ŋorra guḻku' yana, ga yakana yurru ŋula yolŋu'‐yulŋu marrya'yu rakunydhirrinydja.” Bitjarra ŋayi Djotjipthu ḻakaraŋalanydja.
<range>
<range>
<range>
Ŋayi Giŋdja ga nhanŋu djämamirrinydja walala waŋana yoraŋalana bitjarrana, “Ḻatju'na dhuwalanydja guyaŋinyara, mirithirrina manymak,” bitjarra.
Bala ŋayi Giŋdhu waŋana Djotjipnha bitjarra, “Yakana balanyarayi ḻiya‐djambatj yolŋu bitjan nhe dhuwala yukurra nhina dhiyalaŋumi, bili nhokalanydja dhuwala nhanŋuway Godku garrkuḻuk birrimbirr yukurra nhina.
Nhokalana ŋayi Godthu milkuŋala warrpam nhä malanha,
bala ŋarra yurru nhunana goŋ‐nherraṉdja bukmakku dhiyaku malanyŋuwu. Bukmak yurru yolŋunydja walala mäkiri'‐witjun nhuŋuwaynha, ŋunhi nhaltjan nhe yurru waŋa walalanha.
Ŋarranydja yurru nhunana nherraṉ ŋurruŋukumanydja bukmakku dhiyaku wäŋawu Yetjippuyŋunydja.”
Ŋuliŋurunydja, bala ŋayi Giŋdhu yupmaraŋala nhanukiyingalanydja goŋŋuru goŋbuy girri', bala nherrara Djotjipkalana goŋlili, ga girri' dhika ḻatju' nherrara nhanukala, ga mayaŋ'puy girriŋgirriŋ bitjarra yana liŋgu nherrara nhanukalana ŋanyana dhaṯthurruna Djotjipnhana.
Bala ŋayi Giŋdhunydja ŋurruŋu‐ḻakaraŋala Djotjipnhana garrwarkuŋalanydja, märr yurru yukurra yolŋunydja walala märr‐ŋal'yun nhanukalana. Ga biyapul nayi bitjarrayi bili wekaŋala miyalknhanydja nhanbala Djotjippa, wäŋa Yetjippuyŋunha dhäykanha,
<range>
<range>
ga biyapul ŋayi yäkunydja nherrara wiripuna ŋanya Djotjipnha, Yetjippuynha yäku. Yo, Djotjiptja ŋulinyaramirriyu 30‐na nhanŋu dhuŋgarranydja, bala ŋayi Djotjip yukurrana marrtjinanydja buku‐ḻiw'maraŋala ŋula wäŋakurrunydja ŋathana marrtjina märraŋala,
bala galkarana yukurrana yindililina buṉbulili ruwamŋu‐nherrarana.
Yo, 7 dhuŋgarra ŋupara ŋatha marrtjina ŋuthara ḻatju'kuŋalana, bala guḻku'na. Ŋayi Djotjipthunydja märraŋala yukurrana ŋunhi ŋathanydja, bala yana ruwamŋu‐nherrarana ŋurikina bala 7‐gu dhuŋgarrawu djaṉŋarrmirriwuna.
Ga ŋathanydja ŋunhi miṯtjinydja dhaŋaŋnha biyapulnha, bothurrumiriwnha, yakana ŋuli bothurru ŋunhiyi ŋatha mala ŋunhi nhanukuŋu ruwamŋu‐nherraṉaranydja.
Ga ŋulinyaramirriyu dhuŋgarrayu 7‐dhu Djotjipku walkurnydja maṉḏanha maḻŋ'thurruna märrma'na. Ŋayi yäku‐nherrara ŋunhi maḻamarrnhanydja Manatja, ga malpuranhanydja ŋayi yäku‐nherrara Burayim.
<range>
<range>
Yo, 7‐dhu dhuŋgarrayu ŋatha ŋuthara ŋamathina dhika dhaŋaŋnha. Ga ŋuliŋurunydja dhurrwaraŋuru ŋunhiyi dhuŋgarra malanynha djuḻkthunmaraŋalana warrpam'nha, bala ŋunhinydja bala wapthurruna baṉḏanylilina, bitjarra yana liŋgu ŋunhi yulŋunydja, ŋunhi nhaltjarra ŋayipi Djotjipthu yukurrana ŋäthili ḻakaraŋala.
<range>
Ga ŋunhala bäyma Yetjip wäŋanydja baṉḏanydhina, ga wiripunydja wäŋa bitjarra yana liŋgu dhika ḻiw'maraŋala warrpam' baṉḏanydhinana, bala bukmaknha marrtjina yolŋunydja walala nyä'yunminana ŋathawuna ḻarruŋala. Bala ŋayi Giŋdhunydja djuy'yurruna walalanha bala Djotjipkalana,
ga ŋayi Djotjipthu ḻapmaraŋala ŋunhiyi ŋathamirrinydja buṉbu, bala rarr'yurrunana marrtjina yolŋu'‐yulŋuwana, ga bukmak ŋunhi Yetjippuyŋunydja yolŋu'‐yulŋu ḏulpumirrina.
Ga wiripu‐guḻku' yolŋu'‐yulŋu bitjarra yana liŋgu marrtjina lili, ŋulaŋuru bala wiripuŋuru wäŋaŋuru, ga ŋayi Djotjipthunydja bitjarra yana liŋgu wekaŋala walalambala, rarr'yurruna ŋatha, liŋgu ŋunhinydja wiripunydja wäŋa malanha bitjarraŋga bili yana baṉḏanydhina ŋanhdharkthina.
Yo, ŋunha Gaynanbuynydja wäŋa bitjarra yana bili baṉḏanydhinana räwakthina, ga ŋayi Djotjipku bäpa'mirriŋunydja Djaykuptja ga nhanŋu Djotjipku wäwa'mirriŋu walala ŋunhi wirrkina djaṉŋarrthina, liŋgu ŋathanydja walalaŋgu bäyŋuthinana. Bala ŋayi Djaykupthu ŋäkula Yetjiplili, ŋunhi ŋatha yukurrana ŋunhala ŋorrana ruwamŋuyanhara, bala ŋayi worruŋuyu waŋana djuy'yurruna ŋunhi nhanŋuway gäthu'mirriŋunha walalanha bitjarra, “Nhä warray nhuma ŋuli marrtji bala Yetjiplilinydja ga märraŋu ŋatha ŋulaŋuru, märr ŋilimurru yakaŋga djaṉŋarrthirrinydja ga rakunydhirrinydja.”
<range>
Bala yana Djotjipku ŋunhi wäwa'mirriŋunydja walala märrma'‐rulu ŋunhi ḻaw'yurrunana, bala marrtjina Yetjiplilina ŋathawuna märranharawu.
Yurru Djaykupthu waŋganynhanydja ŋunhi yutjuwaḻa'nha gäthu'mirriŋunha nhanŋu yaka djuy'yurruna; ŋanyanydja ŋayi ga nherrara ŋunhimalana bäyma, bili ŋayi beyaṉiyina ŋuli ŋanya bäynha nhaltjurruna ŋula.
Martj‐gay wäŋgaŋalana walala, ga ŋunhala liŋgu bunana Yetjip nhanbala Djotjippa, liŋgu Djotjiptja yukurrana nhinana ŋunhala Yetjiptja yindina buŋgawa; ŋayina ŋurruŋu wäŋawu ŋuriki Yetjippuyŋuwunydja, ga ŋayina ŋuli wuŋiḻi'yuna yukurranha wekanha ŋathanydja bukmakku yolŋu'‐yulŋuwu ŋunhi walala ŋuli ŋathawunydja marrtjinya. Bala ŋunhiyi wäwa'mirriŋu walala Djotjipku bunananydja, dhunupana walala warrkuḻunhamina munatha'lilina, bala yana buku‐nyilŋ'thurrunana yukurrana nhanukala Djotjipkala.
<range>
Ŋayi Djotjipthunydja nhäŋala walalanha dharaŋara ŋunhi nhanŋuway wäwa'mirriŋunha walalanha, yurru walalanydja ŋanya balanydja yaka warray dharaŋara. Bala ŋayi Djotjip yakayi ḻakaranhaminanydja ŋula walalaŋgala, yana ŋayi bitjarra djuḻuḻ'maranhamina ŋanyapinyay ŋayi yanapi ŋayi yaka marŋgi walalaŋgu. Bala ŋayi waŋananydja walalanha dhärukthu ḏälyuna, bitjarra dhä‐wirrka'yurrunana, “Wanhaŋuru dhuwala nhuma yolŋu'‐yulŋunydja?” Ga walalanydja ḻakaranhamina walalawuynha walala bitjanmina, “Ŋanapurrunydja dhuwala ŋurukuy Gaynanbuy wäŋawuy, ŋanapurru marrtjina lili wuŋiḻi'yunarawu ŋathawu.” Bitjarra walalanydja waŋana.
Ga mukthurruna walala yaka dharaŋaranydja, dhuŋamirri yana walala, yol ŋunhi ŋayi Djotjip.
Yurru yana walala buku‐nyilŋ'thurruna yukurrana nhanŋu Djotjipku, bala ŋayi Djotjipthunydja guyaŋina roŋiyinana ŋurikiynha ŋunhi baman'ŋuwuynha, ŋunhi ŋayi ŋäthili bukaway'yina, ŋunhi walala yukurrana nhanukala buku‐nyilŋ'thurruna. Bala ŋayi waŋananydja walalanha bitjarrana Djotjipthu, “Nhumanydja dhuwala mel'ŋu walala. Nhuma dhuwala marrtjina lilinydja, yana nhuma maḻŋ'marama marrtji nhäma wäŋa dhuwala, yanapi dhuwala ganydjarrmiriw wäŋa,” bitjarra.
Ga walalanydja waŋana bitjarra, “Yä‐ä‐äw yaka warray! Dhuwalanydja ŋanapurru marrtjina yana ŋathawu märranharawu.
Ŋanapurrunydja dhuwala bukmak wäwa'manydji walala; yaka ŋanapurru dhuwala mel'ŋu walala. Yolŋu walala wal'ŋu ŋanapurru dhuwala, yuwalkŋu.”
Ŋayi Djotjiptja waŋana biyapul bitjarra, “Yä‐ä‐äw! Dhuwalanydja nhuma mel'ŋu warray walala.”
Ga walalanydja waŋana nhanukala Djotjipkala bitjarra, “Way, ŋäthilinydja dhuwala ŋanapurru märrma'‐rulu ga märrma' bäythinyara muka wäwa'manydjinydja walala, waŋganyguŋu walkur‐märranhara. Waŋganydja gutha'mirriŋu ga liŋguna rakunydhinana, ga ŋunhanydja waŋganydhi yutjuwaḻany'tja, ŋunha bäyma mäḻu'wala nhina yukurra.”
Ga ŋayi Djotjiptja waŋana bitjarra, “Ŋarranydja nhumalanha yukurra gatjarr'yun yana dhuwala maḻŋ'marama, nhä nhuma mel'ŋu, mak bäyŋu.
Yurru waŋganydja nhuma yurru dhipuŋuru ŋurrukŋuru marrtjiya balayi roŋiyiyayi ga garr'yurra ŋunhi yutjuwaḻa'nha gutha'mirriŋunha, ga yurruna ŋarra yurru marŋgithirrinydja ŋunhi nhuma yuwalk yukurra ḻakarama.”
<range>
Bala yana ŋuliŋurunydja ŋayi walalanha ŋilitjara ḻoḻulilina ḻurrkun' walu ŋupara.
Dhäŋuru ŋuliŋurunydja, yurruna ŋayi djuy'yurruna walalanha waŋana bitjarra, “Ma' marrtjiya walala gäŋa ŋathana, märr yurru nhumalaŋgu yumurrkuny'tja yakaŋga djaṉŋarrthirri,
yurru waŋgany yurru dhiyalanydja bäymanydja nhina ḻoḻuŋuranydja.
Ga lilinydja nhuma boŋgaŋu gäŋu ŋunhiyi yutjuwaḻa'nhana gutha'mirriŋunha, märr ŋarra boŋguŋu ŋayaŋu‐yuwalkthi ŋunhi nhuma yuwalk yukurra ḻakarama, märr ŋarra yakaŋga yurru nhumalanha buma rakunygunydja, mel'ŋu ḻakaramanydja.”
Bala walala waŋanhamina walalawuy ŋunhiyi wäwa'mirriŋu walala bitjanmina, “Dhuwalanydja bitjarrayinydja ŋilimurruŋgu, bili ŋilimurru ŋunhi bumara gutha'mirriŋunha ŋilimurruŋguway, ga dhuwalayina ŋunhi marinydja. Ŋilimurru nhäŋala ŋunhi ŋilimurruŋguway gutha'mirriŋunha marilili, ga waŋana ŋayi ŋilimurrunha guŋga'yunarawu, yurru ŋilimurrunydja yaka warray ŋanya guŋga'yurruna, yaka warray ŋäkula ŋanya. Ga yurruna dhuwala marinydja ŋilimurruŋgu dhuwalana bunanana.”
Ga ŋayi waŋganydja wäwa'mirriŋu waŋana ŋurruŋunydja Ropindja yäku bitjarra, “Liŋgu ŋunhi ŋarranydja waŋana nhumalanha ḏaḏawmaraŋala yakaŋuwu bunharawu nhanŋu, ga nhumanydja yaka warray ŋarraku buthuru‐witjurruna. Bala ŋayi rakunydhinana ŋunhi, ga dhuwalanydja ŋilimurruna yukurra galŋa‐yätjthirri yurru.”
Yo, waŋanharaminanydja walala yukurrana ŋunhi walalaŋgiyingala dhärukkurru, yurru ŋayi Djotjipthunydja dharaŋara yukurrana ŋäkula walalanha, ga walalanydja ŋanyanydja nhäŋala ŋamuŋala warray, yaka warray dharaŋara, liŋgu ŋayinydja yukurrana waŋana walalanhanydja ga wiripukurru Yetjippuyŋuwala dhärukkurru, yurru dhäruk‐märranharamirriwala.
Ga ŋuliŋurunydja ŋayi Djotjipthu gonha'yurruna walalanha, bala marrtjina, bala ŋäthinana yukurrana. Ŋäthina ŋayi nhinana beŋumi, ga ḏaḏawyurruna ŋäthinyaraŋuru mukthurruna, ga liliyi ŋayi roŋiyina. Ŋunhi ŋayi roŋiyinanydja lilinydja, walalanydja marrtjina dhärra'‐dharrana ŋunhiyi wäwa'mirriŋunydja walala yarrkaka. Ŋayi Djotjipthu nhäŋalanydja walalanha, bala yana dhunupa dhunupamirriyaŋalana ŋanya Djimiyannhana, waŋana bitjarrana, “Nhenydja yurru nhinana dhiyalana bäyma; ŋunhala ḻoḻuŋurana nhe yurru gulŋiyirri yukurra.” Bala walala galkara ŋanya Djimiyannhanydja bala ḻoḻulilina.
Ga ŋuliŋurunydja dhurrwaraŋuru Djotjipthu waŋana nhanŋuway ŋayi djämamirrinha walalanha ŋathawuna bathililiyanharawuna, ga waŋananydja ŋayi bitjarra, “Dhipala nhuma yurru ŋathanydja rarryu'‐rarryurra yukirriya bathilili malanyŋulili, ga balayi rrupiyanydja ŋili'‐ŋilitjarra, dhurrwaralili ŋunhi bathilili waŋga'‐waŋganygala yana bukmaklili.”
Yuwalkthi walala bitjarranydja yukurrana, bala yana walala ŋuriŋiyi wäwa'mirriŋuyunydja walalay ḻaw'‐ḻawmaraŋala ŋunhi bathinydja ŋathamirrinydja, bala yana wäŋgaŋala roŋiyinana.
Martj‐martjtjurrunana walala roŋiyinana‐a‐a, yana liŋgu wäŋgaŋalana marrtjina. Gutharr'ŋuranydja gulyurruna walala, bala nhina'‐nhinanana. Bala ŋayi waŋganydhunydja yupmaraŋala ŋunhi bathi ŋathawu wekanharawu nhanukalaŋuwu wäyingu duŋ'kiwu. Yupmaraŋalanydja ŋayi ŋunhiyi bathinydja, nhäŋala ŋunhiyi rrupiyanydja ŋunhimala warray, ŋayi yukurrana gärrina ŋunhili bathiŋura.
Bala ŋayi ṉirryurrunana nhäŋala, bala waŋana bitjarrana, “Way, dhuwalana dhuwala rrupiyanydja ŋarraku, liliyi roŋiyina dhuwala bathiŋura.” Bala walala bukmaknha ŋunhi wirrkina beyaṉiyinanydja.
Martj‐gay ŋuliŋurunydja wäŋgaŋalana, yana liŋgu bur‐bunana mäḻu'mirriŋuwa Djaykuppa, bala yana walala ḻakaraŋalana bukmak nhä malanha ŋunhi nhaltjarra yukurrana walalaŋgu ŋunhala.
Bitjarra walala nhanbala ḻakaraŋalanydja yukurrana, “Ŋunha buŋgawa Yetjippuyŋunydja rom‐ḏälnha yolŋu. Ŋayi guyaŋina yanapi ŋanapurru mel'ŋumirri, ga wirrkina yukurrana waŋananydja ŋayi.
Ga ŋanapurrunydja nhanbala yawungu ḻakaranha yukurranha bitjana ŋunhi ŋanapurru wäwa'manydji walala 12, waŋganygu mäḻu'mirriŋuwu walwur‐walwur, ga ḻakarama ŋanapurru yawungu nhanŋu ŋunhi waŋganydja ŋanapurruŋgu gutha'mirriŋu liŋgu bäyŋuthina, ga yutjuwaḻa'nhanydja ŋanapurru yawungu ḻakarama ŋunha bäyma mäḻu'wala.
<range>
Ga yurruna yawungu ŋayi ŋunhayi ḏarramu buŋgawa waŋanhanydja bitjana, ‘Nhuma boŋguŋu gäŋu ŋunhi yutjuwaḻa'nhanydja gutha‐ŋalinha nhumalaŋguway dhipala, ga yurruna ŋarra boŋguŋu marŋgithinydja nhumalaŋgu, ŋunhi nhuma yaka mel'ŋu walala.’ Ga yurruna ŋayi märranha Djimiyannhanydja yawungu, ŋilitjan ŋunha ḻoḻulilina, ga yana liŋgu ŋanapurru boŋguŋu Bindjamannha gäŋu balayi nhanukala.”
<range>
Bala walala bathinydja ŋunhiyi yup‐yupmaraŋala, mayaŋ dhurrwaranydja malanha bathinydja dhayaḻakuŋalana, ga bukmakthu warray maḻŋ'maraŋalanydja walalaŋguway rrupiyanydja malanha ŋunhimala bathilili malanyŋulili.
Bala ŋayi mäḻu'mirriŋunydja walalaŋgu wirrkina dhika beyaṉiyina, ŋayi waŋana bitjarra, “Bukmaknha yurru dhuwala ŋarraku djamarrkuḻiny'tja gäthu'mirriŋunydja walala winya'‐winyayunna ŋiniya? Djotjip winya'yurruna ga Djimiyan winya'yun yawungu, ga dhuwalanydja nhuma ga Bindjamannhana boŋguŋu djaw'yurru ŋarrakala.”
Ga ŋayi Ropindja waŋana mäḻu'mirriŋuwala bitjarra, “Ŋarrakala goŋlili wekaŋa ŋanya, ga ŋarra yurru nhanŋu djäka marrtji ŋamathama, ga lili ŋarra boŋguŋu roŋiyinmaraŋu nhokala. Ŋunhi ŋarra boŋguŋu yakanydja Bindjamannha roŋiyinmaraŋu liliyi nhokala, bala nhenydja boŋguŋu baymatthurru gäthu'mirriŋunhana maṉḏanha ŋarraku.”
Ga ŋayi Djaykuptja waŋana, “Bindjamandja yakana yurru yana marrtji. Wäwa'mirriŋu muka nhanŋu Djotjip rakunydhinanydja; ŋayipina dhuwala waŋganynha yukurra nhina walŋanydja. Ŋuli ŋanya yurru ŋula nhaltjandja, ŋarranydja ŋuli rakunydhina dhunupana birrka'yunarayu nhanukala warwuyunarayu. Bindjamandja yurru yakana yana marrtji nhumalaŋgu malthun,” bitjarra ŋayi mäḻu'mirriŋuyu ḻakaraŋalanydja.
Walunydja marrtjina djuḻk‐djuḻkmaraŋalana, ga mukthurruna yana wäŋanydja yukurrana djingaryurruna warrpam' räwak.
Djaykupthu ga nhanukala yumurrku'yu yolŋu'‐yulŋuyu malayu ŋuriŋiyi ḻukanana marrtjina ŋathanydja dhawar'‐way dhawar'yurruna, bala ŋayi waŋana nhanŋuway gäthu'mirriŋunha walalanha ŋunhi, biyapul djuy'yurruna bitjarra, “Ma' nhuma marrtjiya biyapul ŋan' balayi ŋunhamalayi, ga ŋatha biyapul märraŋa ŋilimurruŋguway.”
Yurru ŋayi Djudanydja waŋana bitjarra, “Ŋayi ŋuriŋiyi ḏarramuyunydja yurru yakana ŋathanydja ŋilimurruŋgu wekama, ŋunhi ŋanapurru yurru goŋ‐wayŋumirrinydja marrtji; yaka ŋanapurru yurru gäma gutha'mirriŋunha ŋanapurruŋguway.
Ŋuli nhe yurru djuy'yun Bindjamannha warray ŋanapurruŋgala, ga ŋunhinydja ŋanapurru yurru marrtji warray ga märrama ŋatha ŋunhala.
Ŋuli nhe yurru yakanydja djuy'yun ŋanapurruŋgala ŋanya, ŋunhiyinydja ŋanapurru yurru yakana marrtji. Liŋgu ŋunhayi ḏarramunydja waŋana ŋanapurruŋgala, ŋunhi yakana ŋanapurru yurru marrtji goŋ‐wayŋunydja nhanŋu.”
Ga Djaykuptja waŋana walalaŋgala bitjarra, “Nhäku nhuma balaŋu ḻakaranhamirrinydja ŋunhi nhumalaŋgu dhuwala gutha'mirriŋu?”
“Ŋayi ŋunha yukurrana waŋana ŋunhayi ḏarramu dhä‐wirrka'yurruna yukurrana mukthurrunana ŋanapurrunha, ga waŋana ŋayi yukurrana bitjarra, ‘Be nhumalaŋgu bäpa'mirriŋunydja walŋa muka? . . . manymak muka ŋayi yulŋunydja? Wanhana ŋula nhumalaŋgu wiripunydja gutha'mirriŋu?’ Bitjarrana ŋayi marrtjina dhä‐wirrka'yurrunanydja ŋanapurrunha, bala ŋanapurru ḻakaraŋalana nhanŋu.”
Ga ŋayi Djudanydja waŋana bäpa'mirriŋuwala bitjarrana, “Wekaŋana ŋanya Bindjamannha ŋarrakalana dharraylili, bala ŋanapurru yurru marrtjina. Ŋunhi ŋanapurru ŋuli yakanydja marrtji, ŋilimurru yurru bukmaknha murrmurryun djaṉŋarrthinyarayu.
Ŋarra yurru nhanŋu djäka marrtji, yana liŋgu ga roŋiyirri ŋanapurru yurru walŋa yana. Ŋuli ŋayi winya'yurrunydja ga rakunydhinanydja, nhenydja ŋuli ŋarranhana baymatthurru.”
<range>
Bala walalaŋgu bäpa'mirriŋunydja waŋana, “Gatjuy marrtjiyana‐wala walala. Gäŋanydja walala nhanŋu ŋuriki buŋgawawunydja ḻatju'mirri yana mundhurr, guku ga ŋatha malanha ga ŋula nhä ŋamakurru'mirri nhanŋu.
Ga roŋiyinmaraŋayi ŋunhiyi malanha rrupiyanydja ŋunhi liliyi.
Gatjuy, gäŋana dhuwala nhumalaŋguway gutha'mirriŋunhanydja. Waḏutja yana walala marrtjiyanydja, ga ŋunhili, ga lilinydja yana waḏutja.
Mak Godtja yurru ŋarraku mel‐wuyun, märr ŋayi yurru roŋiyinmaramayi dhuwalanha Bindjamannha ga Djimiyannha liliyi ŋarraku.”
Bala ŋuriŋiyi wäwa'mirriŋuyunydja walalay djoṉguŋalana ŋunhiyi mundhurrnydja malanha, ga garr'yurruna Bindjamannhanydja, bala yana wäŋgaŋalana Yetjiplilina. Wäŋgaŋalana walala marrtjina bala‐a‐a, yana liŋgu bur‐way ḏo'yurrunana ŋunhala Yetjipnha. Dhunupa walala withiyara ŋanyana Djotjipnhana, bala yana buku‐nyilŋ'thurrunana nhanŋu.
Djotjipthu nhäŋalana ŋanya Bindjamannhana walalaŋgala goŋlilina, bala ŋayi waŋanana nhanŋuway djämamirrinhana walalanha bitjarrana, “Dhuwalanhanydja walalanha märraŋana, ga garr'yurrana walalanha ŋarrakala wäŋalili. Ŋatha ŋathili gurrunharra ŋäthilimirriyaŋa, walala yurru ḻuka ŋayaŋayny'tja ŋarrakala.”
Yuwalkthi ŋuriŋiyi djämamirriyu walalay garr'yurrunana walalanha bala Djotjipkalana wäŋalili,
yurru wirrki ŋunhi wäwa'mirriŋunydja walala beyaṉiyinanydja, buku‐wuranana rrupiyayu ŋuriŋiyi malanyŋuyu ŋunhi walala maḻŋ'maraŋala yukurrana bathiŋura walalaŋgalay ŋäthili. Bala walala guyaŋina bitjarrana yanapi walalanha ŋayi ŋunhi garr'yurruna ŋilitjanarawuna dhä‐ḏir'yunarawuna; bitjarra walala guyaŋinanydja yukurrana, “Mak ŋayi yurru ŋilimurrunha dhuwala dhark‐dharkkumana ŋiniya ḻoḻulilina, ḏapṯapmaramana nhanŋu djämamirrinhana walalanha.”
Bala walala ḻakaraŋalana yukurrana djämamirriwanydja walalambala ŋurukuy rrupiyawuynydja, “Ŋay' dhuwalana rrupiyanydja ŋunhi ŋanapurru maḻŋ'maraŋala yukurrana ŋanapurruŋgalay bathiŋura malanyŋuŋura, ga dhuwala ŋanapurru ŋayathama yukurra wiripunydja rrupiya ŋathawu.”
<range>
<range>
<range>
Ga walala ŋunhi djämamirriyunydja walalay waŋana walalanha bitjarra, “Yaka nhuma barrariya, bili ŋayi mak nhumalaŋgalaŋuwala bäpa'mirriŋuwala Godthu waŋarryu ŋayipi ŋili'‐ŋilitjara roŋiyinmaraŋala liliyi nhumalaŋgala bathilili. Liŋgu warray ŋarranydja märraŋala rrupiya nhumalaŋguŋu.” Ga ŋuliŋurunydja walala garr'yun ŋanyanydja dhawaṯmaramana Djimiyannhanydja ŋulaŋuru ḻoḻuŋurunydja, dhawaṯmaramana ga ŋunhimalayi waŋgany‐manapanna walalaŋgala.
Ga bitjandhi bili djämamirriyunydja walalay rurrwuyun yukurra djalkirinydja, ga biyapul walala yukurra ŋathanydja ga gapunydja wekama walalaŋgalaŋuwu yarraman'kunydja walalaŋgu.
Ga ŋunhi ŋayi Djotjiptja roŋiyirri beŋuru djämaŋurunydja, wäŋaŋuranydja buna, bala walala rarr'yunna marrtji nhanbala ŋunhi mundhurrnydja malanha, ga biyapul walala buku‐nyilŋ'thun yukurra nhanŋu Djotjipku.
<range>
Ga ŋayi walalanha dhä‐wirrka'yun bitjan, “Nhä nhumalaŋgu bäpa'mirriŋunydja? . . . walŋaŋga? Ga mukthun ŋayi nhina yukurra be walŋa yana?”
Ga walalanydja buku‐ruŋiyinmarama ŋunhi bitjan, “Ŋe, ŋanapurruŋgu mäḻuny'tja ŋunha walŋa muka, ga ḏäwala muka yukurra nhina.” Ga biyapul walala buku‐nyilŋ'thun, buku‐ŋal'yun nhanŋu Djotjipku.
Ga ŋunhi ŋayi nhäma Bindjamannhanydja nhanŋuway gutha'mirriŋunha, Djotjipthu bala waŋa bitjanna, “Dhuwalana ŋayi nhumalaŋgu yutjuwaḻany'tja gutha'mirriŋu? . . . ŋunhi nhuma ŋarraku ŋäthili ḻakarama?” Bala ŋayinydja waŋa Bindjamannhana bitjan, “Godthu yurru gäma nhuna ḻatju'kuma, ŋarraku gäthu.”
Bala ŋayi dhunupa bilyundja, bala gonha'yun walalanha, bala marrtji ganaŋ'thunna, liŋgu ŋayi ŋoy‐dhaŋaŋdhirri nhanukalaŋuwu gutha'mirriŋuwu Bindjamangu. Ŋayi bini ŋunhalana ŋäthinya ŋuli ya' bäymana gumurrŋurana walalaŋgala, yurruna ŋayi ŋunhi waḏutjanydja yana marrtji warraŋullilina dhawaṯthun, bala ŋunhala ŋayi yukurra gänana ŋäthi.
Ḏaḏawyun ŋäthinyaraŋuru mukthun, ga bukunydja rurrwuyunmirri, bala liliyi ŋayi gulŋiyirri, ga djämamirrinhana walalanha nhanŋuway waŋa ŋathawuna gurrunhanarawu.
Yo, ŋayipinydja Djotjiptja nhina gänaŋuwala bala'palalili, ga walalanydja ŋunhi nhanŋu wäwa'mirriŋunydja walala wiripuŋulili bala'palalili, liŋgu walala ŋuli Yetjippuyŋuyunydja yolŋu'‐yulŋuyu ḻakaranha yukurranha Yipurupuyŋunhanydja nhäŋiniŋ'‐ḻakaranhana, yakana walala ŋuli ḻukanha walalaŋgala galki.
Bala yarrkakana walala nhinananydja marrtji bitjan ya' ŋunhilimi, yurru wirrkina walala ŋunhi ṉirryunna nhämanydja, liŋgu ŋayi marrtji ŋuriŋiyi djämamirriyunydja walalanha yäku ḻaka'‐ḻakaramanydja ga nherra'‐nhirraṉdja ŋunhimalayi liŋgu dharapullili, ŋulaŋuru bili maḻamarrwala ŋurruŋuwala ŋurikala wäwa'mirriŋuwala, ga yana liŋgu ga yutjuwaḻa'wala wapthun. Walala ŋunhi wäwa'mirriŋunydja walala mel‐nhänharamirrina walalawuynha walala, bala waŋanhamirri, “Nhäku warray dhuwala walala marrtji bitjandja ŋilimurrunha nherraṉ? Yolthu dhuwala walalaŋgu ḻakaraŋalanydja?”
Bala yana walala ŋathana wekaŋala marrtjina lili walalanha, waŋga'‐waŋganyguna rarr'yurruna marrtjina ŋathanydja, yurru nhanŋunydja Bindjamangunydja walala wekaŋala biyapul warray dhaŋaŋ warray ŋatha. Bala walala ḻukanana yukurrana‐a‐a, yana liŋgu ga ḏulpu'‐ḏulputhina.
Ga ŋuliŋurunydja dhurrwaraŋuru bala ŋayi Djotjiptja waŋana nhanŋuway djämamirrinha walalanha bitjarra, “Ma' ŋathanydja bathililiyaŋana marrtjiya bukmaklili bathilili malanyŋulili dhiyapanydja walalambala ḏarramuwurrumbala, dhaŋa'‐dhaŋaŋguŋa yana, ga dhälilinydja gurru'‐gurrunhara bathilili malanyŋulili roŋiyinmaraŋayi ŋunhiyi rrupiyanydja malanha walalaŋgu waŋga'‐waŋganygu yana.
Yurru ŋunhamala yutjuwaḻa'walanydja ŋathamirrilili bathilili ŋilitjarra ŋarraku dhuwala miḻŋ'‐miḻŋdhunara rupa rrupiya‐guḻku'mirri.” Ga yuwalkthi ŋuriŋiyi djämamirriyunydja bitjarrayi,
ga goḏarrny'tja munhakumirrinydja bala ḻaw'yurrunana marrtjinana wäwa'manydjinydja walala.
Wäŋgaŋalanydja walala yukurrana‐a‐a, ga märr walala bitjarra wuyupthurruna ya', bala ŋayi Djotjipthunydja djämamirrinhana djuy'yurruna ḻundu‐ŋupanarawuna walalaŋgu, ŋayi waŋananydja ŋanya djuy'yurruna bitjarra, “Gatjuy waḏutja! Wäŋgaŋa ŋuparra ŋunhiyinha walalanha, ga yana liŋgu ga mulkiya walalanha, ga waŋiyanydja biyaka walalaŋgala, ‘Ŋarra nhumalanha wekaŋala ŋamathaŋala, ga nhäku warray nhuma ŋarranhanydja yätjkuŋala liliyi?
Nhäku nhuma manaŋina ŋarrakalaŋuwu buŋgawawunydja rupa? Yätjnha mirithirrina dhuwalanydja ŋunhi nhuma bitjarranydja,’ biyaka nhuma yurru waŋiyanydja.”
Bala ŋunhi djämamirrinydja waṉḏina, yana liŋgu baṯ‐gay mulkana walalanha, ga waŋana ḻakaraŋala yukurrana Djotjipnhana dhäruk.
Ga walalanydja waŋana buku‐ruŋiyinmaraŋala lili bitjarra, “Nhä dhika? Nhaltjan nhuma yukurra waŋanydja? Yaka warray ŋanapurru manaŋina be rupa.
Nhäkuna ŋanapurru bini bitjananydja?
Ḻarruŋana walala go, ga ŋuli nhuma yurru maḻŋ'marama warray waŋganygala ŋula yolkala bathiŋura, ga ŋunhiyinydja nhuma yurru yolŋunha bumana rakunyguna, ga ŋanapurrunha wiripu‐guḻku'nhanydja yana ŋilitjarra nhumalaŋguway djämamirrinhana walalanha.”
Bala ŋuriŋi djämamirriyunydja nhäŋa'‐nhaŋalana yup‐yupmaraŋala marrtjina bathinydja malanha, maḻŋ'‐gay maḻŋ'maraŋala nhanukalana Bindjamangalana bathiŋura ŋunhiyi rupany'tja garwarrwarrny'tja.
<range>
<range>
Yurru walala ŋunhi wäwa'mirriŋunydja walala wirrkina dhika buku‐wurana ga warwuyunminana. Ḏutj‐gay roŋi'‐ruŋiyina walala bukmaknha yana balayi Yetjipliliyi.
Walala gärrinanydja bunananydja, bala yana walala buku‐nyilŋ'thurruna Djotjipku.
Ga ŋayi waŋana walalanha dhä‐wirrka'yurruna bitjarra, “Nhaltjarra dhuwala nhuma yulŋunydja? Nhäku warray nhuma manaŋinanydja ŋarraku rupany'tja? Nhaltjarra nhuma buku‐dhumukthina? . . . ŋarra bini yakana ŋunhi maḻŋ'maranhanydja nhumalaŋgala?”
Ga Djudanydja waŋana buku‐ruŋinyamaraŋala Djotjipku bitjarra, “Yakana ŋanapurru yurru waŋa nhokala. Nhaltjanna ŋanapurru yurru milkunharamirrinydja ŋunhi ŋanapurru yaka manaŋina. Ŋanapurru yätjkuŋala djäma ŋäthili, ga dhiyaŋunydja‐wala Godthu yukurra maḻŋ'maramana ŋunhiyi yätj. Bukmaknha ŋanapurru nhinana yurru dhiyalana nhuŋu djämamirrina walala, yakayi yana ŋunhiyi waŋganydja ŋunhi rupa nhanukala maḻŋ'maraŋala.”
“Yä‐ä‐äw yaka,” bitjarra ŋayi Djotjiptja. “Ŋunhiyi liŋgu yurru nhinanydja, ŋunhiyi ŋunhi nhanukala rupa yukurrana gärrina, ŋayipi yurru ŋarraku djämamirrinydja, ga wiripu‐guḻkuny'tja nhuma marrtjiya balayi bäpa'mirriŋuwala nhumalaŋgalaŋuwala.”
Ga ŋayi Djuda wapthurruna, ga waŋana bitjarra Djotjipkala, “Buŋgawa, yaka ŋarraku mari‐wuniyanydja maḏakarritjthiyanydja. Nhenydja dhuwala yindi buŋgawa, bitjan ŋayipi giŋ, ŋarra nhuŋu yurru ḻakaramana.
Bili ŋanapurru nhuŋu ŋäthili ḻakaraŋala, ŋunhiyi ŋanapurruŋgu bäpa'mirriŋunydja worruŋuna. Nhanŋu gäthu'mirriŋunydja maṉḏa waŋganybuy yana ŋäṉḏiwuy, yurru waŋganydja ŋuliŋuruyi liŋguna bäyŋuthinana, ga mäḻuny'tja yukurra wirrkina marrkapthun dhiyakunydja Bindjamangunydja.
<range>
Ŋunhi ŋanapurru yurru gonha'yun ŋanya dhipalanydja bäyma, ŋanapurruŋgu bäpa'mirriŋunydja ŋuli rakunydhina.
<range>
<range>
“Mäḻuny'tja yaka ḏukṯukmirriyina, ŋayi bini Bindjaman yakaŋga malthuna ŋanapurruŋgu, yurru ŋanapurrunydja waŋana bitjarra, ‘Ŋunhi ŋanapurru yurru yakanydja ŋanya garr'yun, ŋayi yurru ŋuriŋi ḏarramuyu ŋunhalanydja buŋgawayunydja yakana ŋanapurruŋgu ŋatha wekama,’ bitjarra ŋanapurru waŋananydja ŋanya.
<range>
<range>
Ga mäḻuny'tja wirrki yana galŋa‐yätjthina, ga waŋana bitjarra, ‘Miyalkthu ŋarrakala Raytjulyu gurrukaŋala märrma'nha yana waku'mirriŋunha maṉḏanha.
Waŋganydja liŋguna bäyŋuthinana; wakinŋuyu wäyindhu ŋanya bumara.
Ga ŋuli ŋarra yurru dhuwalanydja ŋurrkama, ŋarranydja yurru wirrkina warwuyun nhanŋu, ga ŋuriŋiyi warwuyunarayu ŋarranha yurru rumbal‐winya'yunmaramana, bili ŋarra dhuwala worruŋuna.’ Bitjarra ŋayi mäḻuny'tja yukurrana waŋana.
“Yaka ŋarra yurru roŋiyirri bala mäḻu'walanydja goŋ‐wayŋu dhiyakunydja gurrmulwu; ŋayi yurru yana rakunydhirrina ŋuriŋiyi warwuyunarayuna.
<range>
Ŋarra wäwunguŋala ŋanya djäkawu nhanŋu ga roŋinyamaranharawu liliŋuwu.
Buŋgawa buku‐djulŋi, nhinanhamaraŋa ŋarranhana, ŋarra yurru dhiyala yukurra nhina gutha'mirriŋuwala ŋarrakalaŋuwala dharapulŋura; ŋarrana nhuŋu yurru djämamirrinydja, ga ŋanyanydja djuy'yurrana‐wala ŋarrakalaŋuwala bäpawalana.
Ŋuli ŋarra yurru roŋiyirri gänanydja bala mäḻu'walanydja, ŋayi yurru mäḻuny'tja wirrkina galŋa‐yätjthirri. Yakana ŋarra ḏukṯuk nhanŋu rakunydhinyarawu.”
Djotjiptja wirrkina dhika ŋoy‐warrina dhaŋa'‐dhaŋaŋdhinana marrtjina nhanukalaŋuwu ŋuriki wäwa'mirriŋuwunydja walalaŋgu, bala ŋayi djuy'yurruna djämamirrinha walalanha warraŋullili, walalawuynha ŋunhi Djotjipnha ga nhanŋu wäwa'mirriŋuna walala ganaŋ'thurrunana.
Bala ŋayi ḻakaranhaminana nhanukalaŋuwa wäwa'mirriŋuwana walalambala ŋuripana, yurru ŋayi wuythurrunana dhikana ŋäthinanydja dhä‐warrwarnha ye'yurruna. Walala ŋuriŋiyi Yetjippuyŋuyunydja ŋäkulana ŋanya, ga dhäwuny'tja buḻwaŋ'thurrunana wäŋakurrunydja buku‐ḻiw'maraŋala, giŋgunydja wäŋa.
Ga bitjarrana Djotjiptja ḻakaranhamina nhanukalaŋuwa wäwa'mirriŋuwa walalambala, “Ŋarranydja dhuwala Djotjip muka. Ŋarraku mäḻuny'tja be walŋa muka?” Walala ŋunhi wäwa'mirriŋuyunydja walalay ŋäkulana ŋanya, bala wirrkina dhikana beyaṉinyaminanydja, ga yakana buku‐ruŋiyinmaraŋala ŋula waŋgany dhäruk.
Ga Djotjipthu waŋana walalanha bitjarra, “Go marrtjiya giṯthurra walala dhipala galkithiya ŋarrakala.” Bala walala giṯthurrunayi, ga ŋayinydja waŋana bitjarra, “Ŋarranydja dhuwala nhumalaŋgu muka ŋunhi gutha'mirriŋu Djotjip muka, ŋunhi muka ŋunhi nhuma wuŋiḻi'yurruna, bala walala gäŋalana ŋarranha dhipalana wäŋalili Yetjiplilina.
Yaka buku‐goriya walala, ga yaka ḻiya‐ŋarrtjunmiya walala nhumalanhay nhuma, ŋunhi nhuma wuŋiḻi'yurruna ya' ŋarranha rrupiyawu. Yuwalktja wal'ŋu ŋunhi ŋayipi Godthu ŋarranha djuy'yurruna dhipala walŋakunharawu yolŋu'‐yulŋuwu dhiyaku.
“Yo, dhuwalanydja ganbarkthirrinydja yawungu märr‐gurriri yana yulŋunydja, yurru märr‐weyin yurru ŋupandja, yurruna yurru ŋatha ŋuthan biyapul ŋamathirri.
Godthu djuy'yurruna ŋarranha dhipala nhumalaŋgu walŋakunharawu, märr nhuma yurru ŋatha muka märrama ḻukanharawu, märr nhumapi ga nhumalaŋgu mala yurru ŋuthan ga yakaŋga murrmurryun djaṉŋarrthinyarayu.
Yaka ŋunhi yuwalktja nhumanydja djuy'yurruna lili ŋarranha, ŋunhinydja Godthu ŋayipi yana, ga ŋayipi nherrara ŋarranha dhipala ŋurruŋukuŋala. Dhuwala wäŋa buku‐ḻiw'marama Yetjippuy ŋarrakalaynha yana goŋŋura.
“Ma' marrtjiyana walala gatjuy bala ŋarrakalaŋuwala bäpawala, ga ḻakaraŋa nhanbala ŋunhi Djotjiptja dhuwala walŋa muka yana. Ḻakaraŋa walala nhanbala biyaka, ŋayi marrtjina lilina yurru dhipalana wäŋalili, ga nhina ŋarrakalana galkina.
Dhiyalana nhuma yurru nhiniyanydja yukirriya ŋunhala Gutjinnha, nhumapi ga nhumalaŋgu yumurrku' ga nhumalaŋgu wäyin walala ga ŋula nhä malanha ŋunhi nhuma yukurra ŋayathama.
Ŋarrapi nhumalaŋgu yurru djäkanydja. Nhuma yurru märramana yukurra ŋula nhänydja malanha, yakana nhuma yurru djaṉŋarrthirri; ḏulpuna yana yurru nhina yukurra bitjanna liŋgu.
“Liŋguna nhuma yukurra nhämana dhuwala ŋarranha ŋunhi ŋarranydja dhuwala yuwalk Djotjip.
Ḻakaraŋa ŋarrakalaŋuwala bäpawalanydja ŋunhi ŋarranydja dhiyalami Yetjip nhina yukurra ganydjarr‐ḏumurru yana, ga ḻakaraŋanydja nhanbala bukmak nhä‐malanha ŋunhi nhuma nhäŋala dhiyala. Gatjuy waḏutjana marrtjiyanydja walala, ga garr'yurrana ŋanya lili.”
Bala ŋayi gaḻummaraŋala dhangi'yurrunana nhanŋuway gutha'mirriŋunha Bindjamannhanydja, bala ŋäthinana, ga bitjarra yana liŋgu Bindjamandhunydja dhangi'yurruna Djotjipnhanydja ga ŋäthinayi.
Ga bitjarrayi bili ŋayi ŋunhi wiripu‐guḻku'nhanydja dhangi'‐dhangiyurruna ga wälku'‐walkuŋala marrtjina, ga yurruna walala waŋananydja ŋunhiyi wäwa'mirriŋunydja walala nhanukala.
Ga Giŋdhunydja ŋäkula galŋa‐ŋamathina ŋunhiyi walalanha ŋunhi Djotjipku wäwa'mirriŋu walala bunana,
ga waŋana ŋayi Djotjipkala bitjarra, “Ma' ḻakaraŋa wäwa‐ŋaliwanydja walalambala, walala marrtjina yurru lilina dhipalana wäŋalili, ga dhiyalana nhina yukurra yurru Yetjipnha, mäḻu'mirriŋu nhuŋu ga bukmak ŋunhi yolŋu walala dhiyalana yukurra nhina yurru. Ŋarra yurru wekama walalaŋgu manymak yana wäŋa dhiyala Yetjiptja, märr yurru walala nhina yukurra ŋamathama dhiyalanydja wäŋaŋura.
<range>
“Gatjuy weka'‐wikaŋa nhokalaŋuwa wäwa'mirriŋuwanydja walalambala ŋula nhä malanha mundhurrnha, walala yurru gäma bäpa'mirriŋuwu nhokalaŋuwu; ŋayi marrtjina yurru lilina dhipalana, ga dhiyalana nhina Yetjipnha.” Bitjarra ŋayi buŋgawayunydja ḻakaraŋala Djotjipku.
<range>
Bala yana ŋayi Djotjipthu rarr'yurruna ŋathana malanha, ga yarraman'nha malanha ga girri'na malanha nhanukalaŋuwa ŋuripa wäwa'mirriŋuwanydja walalambala,
yurru nhanbala Bindjamanbanydja ŋayi rarr'yurruna dhaŋaŋnha dhika rrupiya ga dhaŋaŋnha girri'.
Ga bitjarrayi liŋgu ŋayi rarr'yurrunayi nhanbala mäḻu'mirriŋuwanydja girri' ga ŋatha biyapulnha dhaŋaŋ dhikana, bala yana djuy'yurrunana walalanha wäŋalilina.
“Ga yakana marrtjiya bala ŋarrtjunmiya gandarrkurrunydja,” bitjarra ŋayi Djotjipthu waŋananydja.
Bala yana walala marrtjinana gonha'yurrunana ŋunhi Yetjippuynydja, marrtjina roŋiyinana bäpa'mirriŋuwana, bunana Gaynanlilina.
Ŋunhala bäpa'mirriŋuwanydja bunana, bala ḻakaraŋala bitjarrana, “Way, Djotjiptja ŋunha walŋaŋga, buŋgawana ŋunha ŋayi Yetjippuyŋuwuna yulŋunydja.” Bala ŋayi bäpa'mirriŋuyunydja Djaykupthunydja ŋäkula, bala gulkuruna märr‐yuwalkthinanydja ŋayi.
Yurru walala milkuŋalana marrtjina gay' girri'na be nhäna malanha nhanukuŋu rarr'yunarana, ga yurruna ŋayi märr‐yuwalkthinanydja.
“Gäthunydja ŋunha ŋarrala walŋaŋga Djotjiptja, yuwalknha walŋana ŋi'! Waḏutja ŋarra marrtjina, ŋarra nhämana ŋanya, yurruna ŋarra yurru rakunydhirrinydja.” Bala Djaykupthu girriny'tja marrtjina dhoṯkuŋalana bukmak nhä malanha bilina gurku'yurrunana.
Ŋäthili walala marrtjinanydja ŋunha Biratjipalili, ga ŋunhala Djaykup buku‐ŋal'yurrunanydja yukurrana ga mundhurr bathara nhanŋu Garraywu.
Ga God maḻŋ'thurruna nhanukala, ga yäkuna ŋanya ḻakaraŋala bitjarra, “Djaykup, Djaykup,” bitjarra yukurrana. Ga ŋayinydja waŋana bitjarra, “Gay' dhuwala ŋarra.”
Ga ŋayi waŋana Godtja bitjarra, “Ŋarraŋga dhuwala nhokalaŋuwu bäpa'mirriŋuwu waŋarr. Yaka nhe beyaṉiya. Marrtjiyana‐wala yana Yetjiplilina, ga ŋunhalanydja ŋarra yurru miṯtji guḻku'kumana, dhaŋaŋgumana nhuŋu, ga nhinanydja nhe yukurra yurru mala‐guḻku'mirrina.
Ŋarranydja yurru malthundhi marrtji nhuŋu, ga ŋarrapi yurru nhuŋu malanhanydja roŋiyinmaramayi dhipalayi wäŋalili. Ga ŋayi yurru Djotjiptja nhokala galki ŋunhi nhe yurru rakunydhirrinydja.”
Bala Djaykuptja gaŋgathinana, gonha'yurrunana Biratjipanydja wäŋa, bala yana marrtjinana, gäŋala yukurrana yolŋu'yulŋunhana nhanŋuway, ga wäyin ga dhika nhä, marrtjinana‐wala yana Yetjiplilina.
<range>



















Yurru Djaykupkuŋu ŋunhi guwar‐yalkthunaranydja märr‐ḻurrkun' yana, ŋunhi walala marrtjina bala Yetjiplili,
ga Djotjipkunydja walkur märrma' yana. Yo, ŋunhiyi Djaykupku miṯtjinydja märr‐ḻurrkun' yana, 70 yana miṯtji ŋulinyaramirriyunydjayi ŋunhi walala wäŋaraŋalana yana nhinana Yetjiptja.
Yo, Djaykuptja ga nhanŋu miṯtjinydja yolŋu'‐yulŋunydja marrtjinana yukurrana, yana liŋgu galkithinana marrtjina wäŋanydja ŋunha Yetjippuynydja. Bala yana ŋuliŋuruyinydja gandarrŋurunydja ŋayi waŋgany wäwa'mirriŋu waṉḏina yäku Djuda ŋäthili, ŋurruŋu waṉḏina bala, ga ḻakaraŋala Djotjipku, bitjarra, “Mäḻuny'tja dhikana marrtji yukurra, galkina dhuwalana ya',” bitjarra.
Ga Djotjiptja dhunupa gaŋgathinana, bala yana marrtjina gumurr'yunarawuna bäpa'mirriŋuwuna. Marrtjinana nhinana lili, ga bunana, ŋunhilina maṉḏa gumurr‐wunanhaminanydja bäpa'manydji maṉḏa. Yurru ŋayi Djotjipthu dhangi'yurrunana gay, gaḻummaraŋala nhanŋuway bäpa'mirriŋunhanydja mayaŋ'kurruna mulkana, bala ŋäthinana wuythurrunana dhikana weyinnha ŋäthina.
Bala ŋayi Djaykuptja waŋanana Djotjipku bitjarrana, “Ŋe liŋguna ŋarra nhuna nhäŋalana ga marrkapthurrunana nhokala yana ŋarra. Yakana ŋarra weyindja yurru nhina yukurra dhiyala, liŋgu galki ŋarra yurru gonha'yunna nhumalanha, bäyŋuthirrina yurru,” bitjarra ŋayi Djaykuptja waŋana Djotjipkala. Ŋuliŋurunydja ŋayi Djotjipthu garr'yurruna ŋunhi wäwa'mirriŋunhana walalanha, bala gäŋala ga milkuŋala Giŋgalana. Ga ŋunhi ŋayi nhäŋalanydja walalanha, ga ŋäkula ŋunhi walalanydja wäyin‐djäkamirri walala, bala yana ŋuriŋiyi Giŋdhunydja walalanha wekaŋala wäŋa ŋunha nhäyika yäku Gutjinbuy, ŋunha bäyma Yetjip muka, liŋgu ŋunhili wäŋaŋura ŋatha yurru ŋuthan guḻku' muka ŋuriki wäyingu walalaŋgu ḻukanharawu. Yuwalkthi Djaykupku miṯtjinydja ŋunhi yolŋunydja walala nhinanana ŋunhimala Gutjinlilinydja, ga dhunupana Djotjipthunydja yukurrana wekaŋala ŋathana nhanukalaŋuwu bäpa'mirriŋuwu ga malawu nhanukalaŋuwu bukmakku.






























Yo, ŋunhi Yitjuralpuyŋunydja yolŋu'yulŋu nhinanana‐a‐a yukurrana ŋunhilina Yetjip, yanana liŋgu‐u‐u, bala walala ḻukunydjayinana dhikana, ŋatha‐guḻku'mirriyinana ga wäyindja guḻku'yinana marrtjina dhika dhaŋaŋdhinana ga yumurrkuny'tja malanydja guḻku'yinana.
Ga ŋunhi ŋayi Djaykuptja liŋguna worruŋuyinana, dhuŋgarranydja nhanŋu 147‐nha, walunydja marrtjina galkithinana nhanŋu rakunydhinyarawuna, bala yana ŋayi gawaw'yurruna nhanukalayŋuwu gäthu'mirriŋuwuna Djotjipkuna, ga waŋananydja nhanukala ŋayi bitjarra, “Nhenydja ŋarranha dhawu'mirriyaŋanydja yuwalkkuŋa yana. Ŋunhi ŋarra yurru rakunydhirrinydja dhiyala, ga yaka ŋarranha dholkuŋa dhipalanydja bäyma Yetjiplilinydja.
<range>
Djaw'yurra ŋarranha rumbalnydja balayi Gaynanlili, ga dholkuŋa ŋunhamala yana bili wäŋalili ŋunhi bäpa'mirriŋu ŋarraku dholthirri nhina.”
Ga ŋayi Djotjiptja yoraŋalana nhanŋu, bala waŋana dhawu'nherrara bitjarrana, “Yuwalk yana ŋarra yurru nhuna dholkumanydja ŋunhamala liŋgu, bitjan yana liŋgu bitjan dhuwali nhe yukurra waŋa.”


















































Ŋunhi ŋayi dhawar'yurrunana bäpa'mirriŋu Djaykup ŋurikala gäthu'mirriŋuwala walalaŋgala dhäruk‐wekanhaminyaraŋuru, bala ŋayi waŋana bitjarrana, “Walunydja dhuwala liŋguna ŋarraku gonha'yunarawuna, ŋarra yurru gonha'yunna nhumalanha. Yurru yaka boŋguŋu nhuma dholkuŋu ŋarranha dhipalanydja bäyma Yetjiplilinydja.
Rumbalnydja ŋarranha nhuma boŋguŋu djaw'yurru balayi ŋunha Gaynanliliyi, ga ŋunhamala yana nhuma boŋguŋu ŋarranha dhalkaraŋunydja dhambay yana ŋarrakalaŋuwala bäpa'mirriŋuwala. Yo, ŋarrakala märi'mirriŋuyu Yipurayimdhu märraŋala ŋunhiyi mathirranydja, bala dhalkaraŋalana nhanŋuway ŋayi miyalknhanydja Saranha, ga ŋunhimalayi liŋgu mathirralili walala dholkuŋala ŋanya Yipurayimnhanydja. Ga bitjarrayi walala dholkuŋala ŋarraku bäpa'mirriŋunha Yitjaknhanydja ŋunhimalayi liŋgu wäŋalili, ga ŋunhimalayi yana ŋarranhanydja nhuma boŋguŋu rumbal gäŋu, ga ŋunhimala yana wäŋalili dholkuŋu.”
<range>
<range>
Ŋunhi ŋayi Djaykup bitjarranydja yukurrana waŋana, dhawar'yurrunanydja ŋayi waŋanharaŋuru, bala gurrunhanminana ŋayi balayi.



Ga dhäŋuru ŋuliŋurunydja ŋayi Djotjip waŋana ŋurikala giŋgala bitjarra, “Ŋarraku mäḻu'mirriŋunydja waŋanha yawungu, ŋunhi ŋanya rumbalnydja yurru ŋarra balayi gäma, ga ŋunhimalayi liŋgu dholkuma Gaynanlili. Ŋayŋu'yurrana ŋarranha ŋi'! Ŋunhimalayina ŋarra yurru marrtji yana ga dholkuma ŋarrakuway bäpa'mirriŋunha, ga liliyi ŋarra boŋguŋu roŋiyi.”
<range>
Ŋayi Giŋdja yoraŋala nhanŋu, ga waŋana bitjarra, “Gatjuy marrtjiyana‐wala, ga yana liŋgu ga dholkuŋa ŋunhili bäpa'mirriŋunha nhuŋuway, ga liliyi roŋiyiya.”
Ga yuwalkthi Djotjiptja marrtjinana ga wiripu‐guḻku' buŋgawamirri yolŋu'‐yulŋu ŋurru'‐ŋurruŋu Yetjippuyŋunydja malthurrunayi nhanŋu.
Ga nhanbala gäthu'mirriŋu walala ga wiripu‐guḻku' mala ŋunhi bukmak malthurruna nhanŋu Djotjipku,
bena dhika yolŋu'‐yulŋu dhaŋaŋnha, dhaŋaŋnha dhika yolŋu'‐yulŋu marrtjinanydja.
Gaŋgathinanydja walala bala marrtjinana, marrtjinana yukurrana walala, yana liŋgu‐u‐u wäŋa ŋayathaŋala Gaynanbuy, ga ŋunhalayinydja walala dholkuŋalana ŋanya Djaykupnha, ŋunhala wäŋaŋura yäkuŋura Makpilana; ŋunhamalana walala ŋanya dholkuŋalanydja dhambay‐manapara Yipurayimgala ga Yitjakkala.
<range>
<range>
<range>
Ga ŋuliŋurunydja dhurrwaraŋuru ŋunhi walala goŋ‐yawar'yurrunanydja dholkunharaŋuru, bala walala roŋi'‐ruŋiyina bukmak yana liliyi Yetjipliliyi.
Ga dhäŋuru ŋuliŋuruyi walalaŋgalaŋuwala bäpa'mirriŋuwala moluliliyanharaŋurunydja, walalanydja ŋunhi wäwa'mirriŋunydja walala birrka'yurruna yukurrana buku‐weyaṉina, bitjarra ŋuli ya', yana bini ŋayi yukurranha Djotjip baḏak walalaŋgu ŋula ŋaramurryinya, yana bini ŋayi buku‐ruŋiyinmaranha ŋurikiyi ŋunhi walala ŋanya bitjarra ŋäthili‐wala.
Bala yana walala dhäruknha djuy'yunmina nhanŋu Djotjipku, ga waŋana bitjarra, “Dhä‐ŋäthili muka yana, ga yurruna bäpa'mirriŋu ŋilimurruŋgu bäyŋuthirri yawungu,
ŋayi waŋana bitjarra ŋanapurrunha, ŋanapurru yukurra waŋa nhokala dhuwala, märr nhe yurru bäy‐ḻakaraŋa ŋanapurruŋgu ŋurikiyinydja ŋunhi ŋanapurru nhuna yätjkuŋala ŋäthili. Yaka nhe ŋanapurruŋgu mukthurra yukirriya ŋaramurrthiya ga guyaŋiya yukirriya ŋurikiyi.” Ga ŋayi Djotjipthu märraŋala ŋunhiyi dhäruktja walalanha, bala ŋayi nyä'yurrunana wiṯthurrunana dhika.
Bala walala ŋunhi wäwa'mirriŋunydja walala bunana nhanŋu Djotjipku, bala yana buku‐nyilŋ'thurrunana nhanŋu, bala wekanharamina walalawuynha walala bitjarra, “Dhuwalana ŋanapurru, ŋanapurrunydja nhuŋuna djämamirri walala.”
Ga Djotjiptja waŋana walalaŋgu bitjarra, “Yaka barrariya walala; yaka ŋarra dhuwala yurru ŋarranhawuy ŋarra nherraṉmirri ŋunha Godkala dharapullili.
Yuwalk nhumanydja ŋunhi yätjthina, bala nhuma ŋarranha goŋ‐wekaŋalana ga djuy'yurruna rälina, yurru Godthunydja ŋayipinydja ŋunhiyi gurrumiḻŋ'maraŋala, bilmaraŋala ŋunhiyi ga ḻatju'kuŋalana, ga balakurrunydja guḻku'na yolŋu'‐yulŋu walŋathinanydja; yakana walala murrmurryurruna marrtjina ŋula djaṉŋarrthinyarayu, bili Godthu ŋayipi ŋarranha ŋunhi gäŋala dhipala Yetjiplili.
Yaka walala barrariya. Ŋarra yurru nhumalaŋgu goŋ‐nherraṉmirri ga nhumalaŋgalaŋuwu yumurrku'wu.” Bitjarra ŋayi Djotjipthu marrtjina waŋananydja dhärukthu yana ŋamakurru'yu, ŋoy‐yal'yunmaraŋala walalanha, bala yakana walala beyaṉiyinanydja biyapulnydja nhanŋu Djotjipku.

Mukthurruna yana Djotjip ga bukmak ŋunhi Djaykupkuŋu guwar‐yalkthunara miṯtji yukurrana nhinana ŋunhiliyi Yetjip, yana liŋgu ga Djotjip marrtjina worruŋuyina.
<range>
Bala ŋayi waŋanana nhanukalaŋuwala wäwa'mirriŋuwala walalaŋgala bitjarrana, “Walunydja dhuwala ŋarraku dhawar'yunarawuna, ŋarra yurru rakunydhirrina, ga nhumalaŋgunydja yurru djäka ŋayipina Godnha. Ŋayipi yurru nhumalanha dhawaṯmarama dhipuŋurunydja wäŋaŋuru, balayi roŋiyinmarama ŋunhamala ŋunhi wäŋalili ŋunhi ŋayi goŋ‐nherrara Yipurayimnha ga Yitjaknha ga Djaykupnha.
Lilinydja waŋiya, dhäruk‐nherraṉmiya ŋarrakalanydja. Ŋunhi boŋguŋu Godthu nhumalanha gäŋu balayi roŋiyinmaraŋu ŋunhimalayi wäŋalili, nhuma boŋguŋu gäŋuyi ŋarranhanydja rumbal ŋunhamalayi wäŋalili.” Bala ŋayi Djotjip rakunydhinana ŋunhala Yetjipnha wäŋaŋura, dhuŋgarranydja nhanŋu 110, yurruna walala ŋanya ḏiḏiny‐bunuŋalanydja rumbalnydja yukurrana, bala märrkitjkuŋalana bathililina ŋunhala yana bäyma Yetjip.
Yo, ŋayi worruŋuyu yolŋuyu ŋuriŋi Djaykupthu gonha'yurrunana Gaynan, bala marrtjinana, ga yumurrku' nhanŋu marrtjina galki, bala nhinananydja walala yukurrana ŋunhala Yetjipnha, ga dhuwalana nhanŋu yumurrkuny'tja gam' yäku, Ropin, ga Djimiyan, ga Lepay, ga Djuda, ga Yitjaka, ga Djapalan, ga Bindjaman, ga Dän, ga Napali, ga Gäd, ga Yatja. Yo, ŋunhiyi walala ḏarramuwurru marrtjina djamarrkuḻi'mirrina ga dhäykawurrumirrina, marrtjina walala yukurrana galki ŋurikalaŋumirrina djawuḻpa'walaŋumirrina, ŋunhi ŋayi wiripunydja yäku ŋunhiyi Yitjuralnha. Ga ŋayipinydja ŋunhi Djotjiptja nhinana yukurrana ŋunhala Yetjip wäŋaŋura ŋulinyaramirriyunydja ŋunhi walala nhanŋu gutha'mirriŋu walala ga bäpa'mirriŋu bunanana, bala wäŋaraŋalana Yetjipnha.
<range>
<range>
<range>
<range>
Dhuŋgarra marrtjina djuḻkthu'‐djuḻkthurrunana‐a‐a, bala ŋayi Djotjip ga gutha'mirriŋu walala nhanŋu murrmurryurruna marrtjina warrpam'nha, yurru ŋurikiŋi walalaŋgu walkur‐märranharanydja mukthurrunana nhinana yukurrana ŋunhili Yetjip wäŋaŋura dhuŋgarranydja ŋunhi ŋupara weyinnha‐a‐a, ga yana liŋgu‐u‐u ga ŋunhi miṯtji Yitjuralnydja biyapulnha dhaŋaŋdhinana.
<range>
Ga ŋuliŋurunydja dhurrwaraŋuru wiripuna ḏarramu wapthurruna buŋgawayina wäŋaŋura Yetjiptja, yurru ŋayi ŋunhiyi Giŋ yakana ŋula yukurrana marŋgithina Djotjipkunydja,
bala ŋayi buŋgawayunydja ŋuriŋiyi ḏarramuyu waŋana nhanukalayŋuwala malawala bitjarrana, “Wäy, dhuwalanydja walala yolŋu'‐yulŋu Yitjuralpuyŋunydja guḻku'na mirithirrina miṯtji ŋiniya? . . . galki walala boŋguŋu djuḻkthunmaraŋuna ŋilimurrunhanydja malayu.
Ŋuli balaŋu miriŋunydja ḏo'yurru dhiyala ŋilimurruŋgu, mak walalanydja ŋuli waŋgany‐manapanmina, dhuwalanydja walala yolŋu'‐yulŋu, bala waṉḏi winya'‐winyayurruna ŋilimurruŋgala dhipuŋuru wäŋaŋurunydja. Nhaltjanna yurru ŋilimurru yulŋunydja walalanha?”
Bala ŋayi ŋuriŋi Giŋdhunydja djämana walalaŋgu Yitjuralpuyŋuwunydja ḻakaraŋala, ŋutu'na dhika djäma, mel‐nherrara walalanha, ga wirrkina walalanha yukurrana ŋuriŋi buŋgawayu walalay gur'kuryurruna yana djämawunydja, yakaŋuwuna ŋula nhinanharawu galkunminyarawunydja. Walala dhuḻ'yurrunanydja yukurrana maltjaṉana yindi maṉḏanha wäŋa ŋurikiyi Giŋgu, yäkunydja ŋunhi wäŋanydja maṉḏanha Bithumbuy ga Ramdjitjpuy.
Yo, gonhayi walalanha ŋuli gur'kuryunna baku‐ŋayathanhanydja mirithinyarawunydja djämawu, yana marrtjina walala miṯtjinydja guwar‐yalkthunmina warray, yana liŋgu ga guḻku'thina dhika mala. Bala ŋunhi bukmak yolŋu'‐yulŋu Yetjippuyŋunydja wirrkina beyaṉiyina, mala nhäŋala guḻku'thinyarana Yitjuralpuyŋunhanydja.
Yurru walala Yetjippuyŋuyunydja mukthurrunana dhika gur'kuryurruna djäma ḻakaraŋala bartjunmaraŋala bumara.
Walu‐ŋupana walala ŋuli djämana yana marrtjinya, guṉḏana dhika ŋonuŋmirrina ḻaw'ḻawmaranha, ga wiripu malanha ŋonuŋmirri djäma, yaw'yuna marrtjinya munatha'na. Yurru mukthurruna warray yana malanydja marrtjina ŋuthara bitjarrana liŋguna.
Yo, ŋulinyaramirriyunydjayi yukurrana nhinana märrma' dhäyka maṉḏa, ŋunhi maṉḏa ŋuli yukurranha guŋga'yuna Yitjuralpuyŋunha dhäykawurrunha ŋunhi walalaŋguŋu ŋuli Yitjuralpuyŋuwuŋu yothu ŋurruŋu‐dhawal‐wuyaŋinya, ga yäkunydja ŋunhiyi maṉḏa dhäykanydja Djipura ga Buya.
Bala ŋayi ŋunhi Giŋdja wäthurruna maṉḏaku, ga waŋana bitjarrana maṉḏanha, “Ŋunhi nhuma yurru guŋga'yundja yukurra ŋunhiyi dhäykawurrunha Yitjuralpuyŋunhanydja, ga yothunydja yurru ŋunhi dhawal‐wuyaŋirri ḏarramunydja ŋula, dhunupana nhumanydja yurru buŋana ŋunhiyi yothunha. Ga ŋunhi yurru yothu miyalk dhawal‐wuyaŋirri, nhumanydja yurru yana ŋarambiya'‐nherraṉmirri walŋakuma ŋanya.”
Yurru maṉḏanydja ŋunhi miyalktja maṉḏa borrk‐beyaṉiyinana Godkuna; yakana maṉḏa ŋunhi dhäruktja märraŋala ŋanya ŋunhi buŋgawanhanydja, yakana maṉḏa marrtjina bumara ḏarramuwurrunhanydja yumurrku'nha.
Ga biyapul ŋayi ŋunhi buŋgawa wäthurruna maṉḏaku, ga waŋana bitjarrana, “Nhäku warray nhuma yakanydja bumara marrtjina ŋunhi ḏarramuwurrunhanydja yumurrku'nha? Nhäku nhuma ŋuli walalanha walŋakumanydja?”
Bala maṉḏa ŋunhi dhäykana maṉḏa buku‐wakmaraŋala waŋana bitjarra, “Ŋunhanydja gay Yitjuralpuyŋunydja dhäykawurru wiripu warray, ganaŋ'thun yukurra yana Yetjippuyŋuwalanydja dhäykawurruŋgala. Walalanydja ŋunha ḏäwalamirri walŋamirri balanyara, bira'yun yukurra nhina, ga ŋurikiyina märrwu walalaŋguŋu djamarrkuḻiny'tja ŋuli dhawal‐wuyaŋirri waḏutjana yana, ga ŋanapurrunydja ŋuli marrtji dhuḏitjnha.”
Yo, ŋayinydja ŋunhi Godtja wirrkina yana wokthurruna maṉḏaku ŋurikiyi, bala ŋayi djämana yukurrana ḻatjuny'tja dhikanydja ŋuriki dhäykawunydja maṉḏaku, bala yumurrku'nhana maṉḏaku wekaŋala ḻatju'kuŋala dhika, liŋgu maṉḏa borrk‐beyaṉiyina nhanŋu Godku, ga dhäruknha ŋanya märraŋala. Ga Yitjuralpuyŋu miṯtji ŋunhiyi ŋuthara bena birrŋ'thurrunana yana, biyapulnha miṯtji dhaŋaŋdhinana.
<range>
Bala ŋuriŋi Giŋdhu nherrara wiripuna rom nhanukalaŋuwu yolŋu'‐yulŋuwunydja bukmakkuna yana, ga dhuwalana romdja ŋayi ŋunhi nherrara gam'. “Ŋunhi ŋayi Yitjuralpuyŋu yothu dhawal‐wuyaŋirri yurru ḏarramunydja, dhunupana nhuma yurru märramana ŋunhiyi yothunhanydja ḏarramunha ya', bala ŋurrkama mayaŋ'lilina, märr yurru ŋayi guḻwuḻyunna rakunydhirrina. Ga dhäykawurru yumurrku' yurru walŋamirrinydja nhina.” Ga dhuwalayina ŋayi romdja nherrara ŋuriŋiyi Giŋdhu.
Ga ŋulinyaramirriyu liŋgu, ḏarramu ga dhäyka Yitjuralwuy maṉḏa märranhamina, yurru maṉḏa ŋunhi Lepaywala yarraṯaŋurunydja.
Nhinana maṉḏa yukurrana‐a‐a, bala ŋuriŋi dhäykayu gurrukaŋala yothunha, ga yothunydja ŋunhi dhawal‐wuyaŋina ḏarramu. Wirrkina dhika ŋunhi ŋäṉḏi'mirriŋu wokthurruna yukurrana ŋurikiyi yothu'wu, liŋgu ḻatju'na dhikana ŋanyana ŋunhiyinydja yothu, bala ŋayi djuḻuḻ'maraŋalana ŋanya ŋurikala Yetjippuyŋuwalanydja buŋgawawala bunharaŋuruna.
Yo, ŋunhiyi yothunydja yukurrana djuḻuḻ'yurruna, ḻurrkun' ŋaḻindinydja ŋupara, bala ŋayi ŋäṉḏi'mirriŋunydja ŋunhi wirrkina beyaṉiyina; walala bini ŋanya maḻŋ'maranhana, liŋgu yothuny'tja ŋunhi marrtjina gurarrthina warray bala yulŋunydja, yana liŋgu ga bulwanydhina. Bala ŋayi buku‐ḻayyurruna walŋakunharawuna nhanŋu ŋurikiyi yothuwu. Marrtjinanydja ŋayi, ga galkara gulwaṉi'na marwat, bala bathina bumara. Bumaranydja ŋayi‐i‐i, bathikuŋalana‐a‐a, bala dhaḻ'dhaḻyurruna bathinydja ŋarŋganydja gonydjuy'yinyarayuna, ḏälku'‐ḏälkuŋalana ŋunhiyi bathinha. Bala ŋayi yothu'nhanydja ŋunhiyi ḻaw'maraŋalana, dhoṯku'‐dhoṯkuŋalanydja ŋayi, bala yorrkuŋalana ŋunhimala bathililina. Ḻaw'maraŋalanydja ŋayi ŋunhi yothu'nhanydja bathimirrina, bala gäŋala mayaŋ'lilina.
Djar'tjaryurrunanydja ŋayi bala‐a‐a, ga gapu mayaŋ' mulkana gulwaṉi'mirri, bala ŋayi ŋäṉḏi'mirriŋuyu ḻupmaraŋalana ŋunhi bathinydja yothuwalaŋumirrina ŋunhimala yana gulwaṉi'‐yirrimuklili, märr‐baṉḏany'lili. Ḻupmaraŋalanydja ŋayi, bala ŋayi djar'tjaryurruna balayi roŋiyinana wäŋalilina, yurru ŋayina yapa'mirriŋuna djingaryurruna nhinana ŋunhiliyinydja bäymanydja, yurru märr‐barrku ya', nhäŋa'‐nhaŋala ŋayi nhinana.
Bala ŋulinyaramirriyu liŋgu waluyu, dhäyka ŋurikina Giŋguna gäthu'mirriŋu yarrupthurruna bala mayaŋ'lili ḻupthunarawu, ga nhanŋu djämamirri walala wirrwu'‐wirrwuḻ malthurrunayi. Wäŋgaŋalanydja marrtjina bala walala mayaŋ'‐ŋuparana, bala yana ŋayi ŋuriŋi miyalkthunydja dharr‐way nhäŋalana bathina ŋunhina, ŋayi nhinana bänina bewiya'mirriŋura. Bala ŋayi waŋana ŋurikala djämamirriwalana dhäykawala, “Gatjuy marrtjiya, ga ŋunha märraŋa bathi ya', ga gäŋa lili ŋarrakala,” bitjarra.
Warr‐way märraŋala ŋunhi bathinydja, bala gäŋalana lili, bala wekaŋala ŋurikala dhäykawalana, bala ŋayi ḻapmaraŋalanydja bitjarranydja ya' ŋunhi bathinydja, marrtjina nhäŋalanydja yothu'nha warray, ŋayi yukurrana ŋorrana djinawa' dhika bathiŋura. Bala ŋunhi yothuny'tja ŋäthinana. Ŋayinydja Giŋgunydja ŋunhi gäthu'mirriŋu wuyurrunana wirrkina ŋuriki yothuwu, ga waŋana ŋayi ŋunhiyi miyalk bitjarra, “Dhuwalanydja gay' yothu Yitjuralpuy bäpurru',” bitjarra.
Ga ŋayinydja ŋunhi yapa'mirriŋunydja mukthurruna djingaryurruna nhinana ŋunhiliyi, nhäŋala yukurrana ŋunhiyi dhäykanha, bala ŋayi marrtjina lili withiyara ŋanya, bala waŋana ŋanya bitjarra, “Way! Ḏukṯukka nhe yulŋunydja ŋula dhäykawunydja? . . . djäkawu dhiyaku yothuwu? Marrtjiŋga ŋarra yurru yulŋunydja? . . . ga garr'yun Yitjuralpuyŋunha miyalknha? . . . märr ŋayi yurru djäka dhiyaki yothu'wu?”
“Ŋe, gatjuy waṉḏiyana,” bitjarra ŋunhi dhäykanydja waŋana. Bala ŋayinydja ṉaŋ'thurrunana. Ṉaŋ'‐ṉaŋdhurrunanydja ŋayi yapa'mirriŋunydja ŋuriki yothuwunydja, yana liŋgu‐u‐u, ga garr'yurruna ŋäṉḏi'mirriŋunhana ŋulaŋuru wäŋaŋuruna. Wap‐lili maṉḏa lilinydja, yana liŋgu‐u‐u, bur‐way ḏo'yurruna ŋuripayi dhäykawana.
Bala ŋunhiyi dhäykanydja waŋana ŋurikala ŋäṉḏi'mirriŋuwalanydja bitjarrana, “Märraŋana dhuwala yothu'nhanydja, bala nhe yurru gurarrkuŋana yukirriya ŋarraku, yurru ŋarra nhuna wekama yukurra yurru rrupiyayunydja,” bitjarra. Warr‐way märraŋalana ŋunhiyi yothu'nhanydja, goŋliliyaŋalana gäŋala wäŋalilina, bala ŋayipina ŋäṉḏi'mirriŋuna yukurrana djäka, gurarrkuŋala ŋunhiyi yothunhanydja nhanŋuway.
Nhinana‐a‐a walala yukurrana‐a‐a, bala ŋunhi yothuny'tja gurarrthina wakindhinana, gurrmulthinana, bala ŋayi ŋäṉḏi'mirriŋuyunydja gäŋala balayi ŋurikala dhäykawala, ga ŋayina ŋanya goŋdhu märraŋala ŋuriŋiyi Buŋgawawala gäthu'mirriŋuyu, nhanŋuwaynha ŋayi yothu. “Ŋarra dhawaṯmaraŋalanydja ŋanya gapuŋuru,” bitjarra ŋayi ŋunhiyi miyalk waŋananydja, bala ŋayi yäkunydja ŋanya nherrara Mawtjitjnha, liŋgu mayali' dhuwala yäku Mawtjitjtja djingaryun yukurra ‘dhawaṯmaranhara.’
Yo. Mawtjitjtja nhinana yukurrana‐a‐a ŋunhala Yetjippuyŋuwala buŋgawawala wäŋaŋura dhuŋgarra ŋupara‐a‐a, yana liŋgu ḏarramuyina marrtjina wakindhina. Waŋganymirri ŋayi Mawtjitj dhawaṯthurruna warraŋullili, bala ŋayi withiyara walala‐miṯtjinha yolŋu'‐yulŋunha Yitjuralpuyŋunha. Djar'tjaryurrunanydja ŋayi nhinana bala, nhäŋalanydja walalanha djämalili ŋutu'lili warray. Wiripunydja ŋayi nhäŋala, ŋayi yukurrana yolŋuyu Yetjippuyŋuyu bumara bartjunmaraŋala waŋganynha Yitjuralpuyŋunha ḏarramunha, nhanŋuwaynha miṯtjinha.
Bala ŋayi waṯthurruna bitjarra bala ga bitjarra bala Mawtjitjthu, yana ŋayi bäyŋu warray nhäŋala ŋula yolnha, bala ŋayi waṉḏinanydja ḏe'‐way wutthurruna, rakunyguŋalana yana ŋunhi Yetjippuyŋunhanydja ḏarramunha. Warryurrunanydja ŋayi, bala munatha'lilina dholkuŋala, rumbal winya'yunmaraŋalana.
Nhinanana ŋayi‐i‐i. Ga wiripuŋuyuna ḏaykun'thu ŋayi bitjarrayi bili marrtjina withiyara nhänharawu walala‐miṯtjiwu. Marrtjinana bala ŋayi, dharr‐nhäŋala märrma'nha Yitjuralpuyŋunha maṉḏanha, maṉḏa nhinana bunharamina, bala ŋayi waŋana ŋurikala ḏarramuwala ŋunhi ŋayi ŋäthili yol buku‐ḻayyurruna mariwu. “Way, nhäku warray nhe dhuwala yukurra buma nhuŋuway gutha'mirriŋunhanydja? Nhuma miṯtji warray dhuwalinydja,” bitjarra.
Ga ŋayi ŋunhi ḏarramunydja waŋana nhanukala bitjarra, “Yol dhuwala nhe yolŋunydja? . . . buŋgawa ŋanapurruŋgu? . . . ga mala‐yarr'yunaramirri? Dhuwalanydja nhe yurru ŋarranhana buma ŋiniya? . . . bitjana nhe yawungu ŋunhala bunha rakunygu Yetjippuyŋunha yolŋunha?” Bala ŋayi Mawtjitjtja wirrkina beyaṉiyina, guyaŋinyaminana ŋanyapinyay ŋayi, “Yuwalknha dhuwala yolŋu'‐yulŋunydja marŋgimirrina ŋiniya,” bitjarra.
Ga ŋayi buŋgawayunydja ŋäkulana dhäwu'na ŋunhiyi Mawtjitjkalaŋuwuy, ŋayi bini ŋanya bunha rakunyguna, bala ŋayi Mawtjitjtja ḏulkthurrunana, winya'yurrunana ŋuliŋuru wäŋaŋuru. Waṉḏinanydja ŋayi bala‐a‐a barrkulilina, yana liŋgu‐u‐u bur‐way ḏo'yurruna ŋunhala wäŋaŋura yäkuŋura Midiyannha. Djar'tjaryurrunanydja bala ŋayi‐i‐i, dharr‐way nhäŋala gapu maŋutji‐yaw'yunara djingaryurruna yukurrana, bala dhut‐gay nhinanana ŋunhimala gapu‐maŋutjililina.
Nhinana djingaryurruna ŋayi Mawtjitj, nhäŋala dhäykawurrunha djapinnha, walala lili wäŋgaŋala gapuwu dhiṯ‐dhiṯthunarawu, wäyingu walalaŋgalaŋuwu wekanharawu, yurru walala ŋunhi dhäykawurru gäthu'mirriŋunydja walala ḏalkarra'mirriwu ḏarramuwu yäkuwu Rewulwu.
Märr walala bitjarra dhiṯ‐dhiṯthurruna gapunydja, bala walalanydja bar'‐barmaraŋala, gukuŋalana ŋunhi dhäykawurrunhanydja, wäyin‐djäkamirriyuna walalay ḏarramuwurruyu. Bala ŋayi Mawtjitjthunydja nhäŋalana, bala djingaryurrunana, wapthurruna dhäykawurruŋgalana, bala waŋana gukuŋalana ŋunhi ḏarramuwurrunhanydja. Bala ŋayipina Mawtjitjthuna walalanha guŋga'yurruna, gapunydja dhiṯ‐dhiṯthurruna.
Dhawar'yurruna djämaŋurunydja ŋayi Mawtjitj, bala dhäykawurrunydja ŋunhi wäŋgaŋala roŋiyinana wäŋalilina. Bala ŋayi mäḻu'mirriŋuyunydja nhäŋalana walalanha, bala waŋana dhä‐wirrka'yurruna bitjarra, “Way! Waḏutja warray dhuwala nhuma gäthuranydja roŋiyina?”
Ga walalanydja dhäykawurruyunydja waŋana ḻakaraŋala nhanbala bitjarrana, “Waŋganydhu Yetjippuyŋuyu ḏarramuyu ŋanapurrunha guŋga'yurruna, ŋayi gukuŋala wiripuwurrunhanydja ḏarramuwurrunha, wäyin‐djäkamirrinha walalanha, bala guryu'‐guryunmaraŋala gapunydja ŋanapurruŋgu ŋayina, bala wekaŋala wäyinnhanydja walalanha.”
Ga ŋayi bäpa'mirriŋuyunydja waŋana dhä‐wirrka'yurruna walalanha bitjarra, “Wanhaka dhika ŋayi yolŋunydja? . . . Ŋunha bäyma nhuma gonha'yurruna ŋanya? Gatjuy ḻaw'yurra walala, ga garr'yurrana ŋanya lili. Ŋayi ŋayaŋay'nha yurru ḻuka dhiyala ŋilimurruŋgalana,” bitjarra.
Bala walala marrtjina, ga garr'yurrunana ŋanya Mawtjitjnhanydja, bala gäŋala wäŋalilina walalaŋgiyingala bäpa'mirriŋuwalana, bala ŋayi yukurrana nhinananydja ŋunhalana bili ḏarramuwalana wäŋaŋura weyinŋumirrina. Ga dhurr‐way ŋayi wekaŋala dhäykanhana Mawtjitjku ŋuriŋiyi mäḻu'mirriŋuyunydja, yäkunha Djipuranhana.
Nhinana maṉḏa yukurrana‐a‐a, yana liŋgu‐u‐u, bala ŋuriŋiyi dhäykayunydja gurrukaŋala yothu'nhana Mawtjitjku, ga dhawal‐wuyaŋinanydja ŋayi ŋunhi yothuny'tja ḏarramu maḻamarrnha. Bala ŋayi Mawtjitjthu yäkunydja ŋanya ŋunhi yothu'nha nherrara Gutjum, mayaliny'tja ŋunhi yäkunydja ‘mulkuru’, liŋgu ŋayi ḻakaranhamina ŋanyapinyay ŋayi Mawtjitj bitjarra, “Ŋarranydja dhuwala mulkuru nhina yukurra dhiyalami wäŋaŋura.”
Yo. Mawtjitj nhinana yukurrana ŋunhili ŋanhdharkŋuranydja weyinŋumirrina, ga ŋunhalayi wäŋaŋura Yetjip, ŋunhiyi Yetjippuyŋu buŋgawa liŋguna rakunydhinana, yurru walalanydja ŋunhi Yitjuralpuyŋunydja yolŋu'‐yulŋu ŋunhala yana mukthurruna nhinana yukurrana ḏirrwiḏirrwiŋura, djäma yukurrana yana ŋutu', ḏapmaranhara ga galŋa‐ŋurrkŋurrkthunara yana. Bitjanana liŋguna walala ŋuli ŋäthinyana yukurranha ŋoy‐yätjthinyana ŋuriŋiyi ḏirrwiḏirrwi‐mulkanharayuna, bala walala wäthurruna Garraywalana guŋga'yunarawuna.
Bala ŋayi Gunhu'yu ŋäkulana walalanha rirrakaynha ŋäthinyarana, bala ŋayi guyaŋinyaramina dhäruknha ŋunhi ŋayi dhäruk‐nherraṉmina dhä‐ŋäthili yana, ŋunhi ŋayi dhäwu'‐nherrara Yipurayimgala ga Yitjakkala ga Djaykupkala.
Yo, Gunhu'yu nhäŋalanydja walalanha ŋunhiwala ḏirrwiḏirrwililinydja, bala ŋayi buku‐ḻayyurrunana, ŋayi yurru djämana‐wala yana, guŋga'yunna walalanha.
Yo. Ga ŋunhala Midiyandja wäŋaŋura, ŋayi Mawtjitjtja mukthurruna yana nhinana yukurrana, djäma yukurrana, djäka wäyingu walalaŋgu nhanukalaŋuwu gawal'mirriŋuwu yäkuwu Djetharawu, yurru wiripunydja ŋayi ŋunhi yäku Rewul, ŋunhi ŋayi ḏalkarra'mirri yolŋu Midiyanbuywu wäŋawu. Waŋganymirri ŋayi Mawtjitjthu mutpunuŋala wäyinnha walalanha bitjarra bala märr‐barrkulili wäŋalili, ḏiltjilili dhika wäŋalili. Mutpunuŋalanydja ŋayi marrtjina bala‐a‐a, yana liŋgu gilitjina ŋunhi wäŋa buku yäku Worippuy, yurru ŋunhiyi wäŋanydja nhanŋuway Garraywuna Godkuna buku, ga wiripunydja yäku ŋunhiyi buku Djäniya.
Ga ŋunhiliyi bukuŋura Garraywu Godku dhäwu'mirri maḻŋ'thurrunana maŋutjiŋura nhanukala, ŋayi nhäŋalanydja gurtha ŋäṉarr ŋatŋatthunarana yukurranhara walŋalili dharpalili marwatlili; nhärana warray ŋayi marrtjina yulŋunydja, yurru man'tjarr ŋurikiy dharpawuy ga waṉa'‐waṉanydja yaka warray nhärana räwakthinanydja.
Bala ŋayi Mawtjitjtja wirrkina dhika ṉirryurruna ŋoy‐wiḻaŋ'thurrunana, bala ŋayi waŋana ŋayipi gäna, “Ŋarra mak bay bala marrtji, ga nhäma. Nhaltjarra ŋunha ŋayi dharpanydja? Yaka warray ŋunhayi marrtji nhära räwakthirrinydja?” bitjarra.
Marrtjinanydja bala ŋayi Mawtjitj, gilitjina ŋunhiyi dharpanydja, bala Garrayyu Godthu nhäŋalana ŋanya, bala waŋana ŋulawitjarra ŋäṉarrkurru gurthakurru, yäkuna ŋanya ḻakaraŋala, “Mawtjitj, Mawtjitj,” bitjarrana. “Gay' dhuwala ŋarra,” bitjarra ŋayi Mawtjitjtja waŋana buku‐ruŋinyamaraŋala.
Ga ŋayi Gunhuny'tja waŋana nhanukala, “Yaka marrtjiya gilitjiyanydja,” bitjarra. “Yupmaraŋa dhuwali nhuŋuway djapathuŋ'tja, liŋgu dhuwalanydja wäŋa nhe yukurra djingaryun dharrpalnha munatha'.
Ŋarranydja dhuwala ŋunhi muka Waŋarr nhokalaŋuwu märi'muwu walalaŋgu, Yipurayimgu ga Yitjakku ga Djaykupku Waŋarr God.” Bala ŋayi Mawtjitjtja buku‐yirryirryurrunana, melnha‐djaw'yunmina nhänharaŋuruna, liŋgu ŋayi wirrkina beyaṉiyina maŋutji‐ŋal'yunarawu Waŋarrwu Gunhu'wu.
Bala Garraynydja waŋana Mawtjitjkala bitjarrana, “Ŋarranydja nhäŋala yukurrana ŋarrakuway miṯtjinha yolŋu'‐yulŋunha, ŋunhi walala yukurra galŋa‐miḏikirri nhina ŋunha Yetjipŋura. Ŋarra ŋäkula walalanha ganuru ŋäthinyara, ga baymatthunara Yetjippuyŋuwuŋu yolŋu'‐yulŋuwuŋu. Ŋarra marŋgi walalaŋgu yulŋunydja, nhäyu walala yukurra galŋa‐yätjthirri,
ga liŋguna ŋarra dhuwala marrtjinana lili, märr yurru ŋarra guŋga'yunna walalanha, walŋakumana ŋulaŋuru Yetjippuyŋuwala goŋŋuru, bala dhawaṯmaramana yurru ŋulaŋuru wäŋaŋuru Yetjipŋurunydja. Gämanydja ŋarra yurru walalanha ŋunhana ḻatju'lilina wäŋalili wal'ŋu, yindililina wäŋalili, ŋatha‐mäypamirrililina; ḻatju'mirrina dhikana ŋatha ŋunhalamiyinydja, ga guku dhika nhä malanha, yurru ŋunhayinydja wäŋaŋura wiripu‐guḻkuny'tja yolŋu walala yukurra nhina bäpurru'na ga bäpurru'na, guḻku'na bäpurru yolŋu'‐yulŋu.
Yo, ŋäkulanydja ŋarra walalanha nyä'yunminyara, ga nhäŋala ŋarra walalanha baymatthunara yukurranhara Yetjippuyŋuwuŋu.
Gatjuy, marrtjiyana nhenydja, ŋarra yurru nhuna djuy'yun bala ŋunha Yetjippuyŋuwala Buŋgawawala, ga nhena yurru gäŋanydja walalanha ŋarraku miṯtjinhanydja Yitjuralpuyŋunhanydja, dhawaṯmarama yurru ŋulaŋuru Yetjipŋurunydja,” bitjarra ŋayi Garrayyu ḻakaraŋalanydja Mawtjitjkala.
Yurru Mawtjitjtja waŋana bitjarra, “Nhäku warray yurru ŋarranydja marrtji be balayi? Nhaltjan dhika ŋarranydja yurru marrtji bala buŋgawawalanydja? Nhaltjanna ŋarra yurru dhawaṯmarama ŋunha yolŋu'‐yulŋunhanydja ŋulaŋuru Yetjipŋurunydja?”
Bala Garraynydja waŋana Mawtjitjkala bitjarra, “Ŋarra yurru ŋarrapi nhokala galki, bala nhenydja yurru dhawaṯmaramana walalanha, bala nhuma yurru buku‐ŋal'yundja Gunhu'wuna dhiyalayina bukuŋura. Ga ŋunhi nhe yurru roŋiyirrinydja lili galkina nhuma ŋunhi yolŋu'‐yulŋuna, bala nhe yurru guyaŋirrina roŋiyirri, bala nhe yurru bitjanna waŋanydja, ‘Yuwalk muka ŋunhi Godthu ŋayipi yana ŋarranha yänguŋalanydja.’”
Ga ŋayinydja Mawtjitjtja waŋana bitjarra, “Ŋuli yurru ŋarra ḏo'yundja walalambala Yitjuralpuyŋuwanydja, ga waŋa walalaŋgala bitjandja gam', ‘Way, Garrayyunydja Waŋarryu nhumalaŋgalaŋuwala bäpa'mirriŋuwalanydja djuy'yurruna ŋarranhanydja lili dhawaṯmaranharawuna nhumalaŋgu,’ bitjandja ŋarra yurru waŋa, mak walalanydja yurru ŋula waŋa bitjanna bäy, ‘Yol ŋayi ŋuli yäkunydja?’ bitjanna yurru walalanydja ŋula waŋa. Ga nhaltjanna ŋarranydja yurru waŋa ḻakarama walalaŋgu?”
Ga Gunhuny'tja waŋana Mawtjitjkala bitjarra gam', “Ŋarranydja dhuwala ŋarra, ŋarrapina yana. Yana ḻakaraŋa walalaŋgala biyakana, ‘Ŋuruŋu ŋarranha djuy'yurruna lili nhumalaŋgala, ŋayipi Waŋarryu walŋayu wal'ŋu, ŋunhi ŋayi yäkunydja “Ŋarranydja dhuwala ŋarra.” ’ Yo, biyaka nhe yurru ḻakaraŋanydja Yitjuralwunydja ŋi!
‘Garrayyu ŋarranha djuy'yurruna lilinydja nhumalaŋgala, nhumalaŋgalaŋuwala bäpa‐ŋaliwala walalaŋgala Waŋarryu, Yipurayimgala, ga Yitjakkala, ga Djaykupkala Waŋarryu.’ Yo, dhuwalanydja yäku ŋarrana djingaryun yukurra yurru gupaḏalŋuna, bitjanna liŋguna. Walala yurru guyaŋirrina yukurra roŋiyirri ŋarranha bitjanna liŋguna waŋganynha, ŋunhina liŋgu yäku.
Yo, gatjuy marrtjiyana, ga buku‐ḻuŋ'maraŋa ŋunhi ḏilkurruwurrunha Yitjuralpuyŋunha, ga ḻakaraŋa walalambala ŋunhi nhipala ŋarra maḻŋ'thurruna. Yo, ḻakaraŋanydja walalambala biyaka, ‘Yuwalk ŋunhi ŋarra nhäŋalanydja yukurrana nhumalanha, bala ŋarra liŋguna nhäŋala Yetjippuyŋunhanydja yolŋunha walalanha ŋunhi nhaltjan walala yukurra nhumalanha, ŋayaŋu‐ŋonuŋguma, ṉiṉ'ṉiṉdhunmaramana manapan,
ga liŋguna ŋarra ŋunhi dhukarrnydja djarr'yurrunana, ŋarra yurru nhumalanha walŋakumana, dhawaṯmaramana ŋarra yurru ŋuliŋuruyi Yetjippuyŋuwalanydja goŋŋuru, ŋurikalanydja walalaŋgala ŋunhi nhumalanha yukurra ŋayaŋu‐yätjkuma. Bala ŋarra yurru nhumalanha gämanydja ŋunhana yana ḻatju'lilina dhikana wäŋalili, ŋatha‐mäypamirrililina, ŋunhiwala wäŋalili ŋunhi walala mulku'‐mulkuru yolŋu walala nhina yukurra, dhuwala malanha gam', Gaynanbuyŋu ga Yitpuyŋu ga Yamarpuyŋu ga wiripu‐guḻku' mulku'‐mulkuru yolŋu walala.’
Yo, ḻakaraŋanydja ŋarrakalaŋuwa yolŋu'‐yulŋuwanydja biyakayina, bala walalanydja yurru mäkiri'‐witjun ŋäma nhuna dhäruktja, bala märr‐yuwalkthirrina yurru. Ga dhäŋuru ŋuliŋuruyinydjayi nhuma yurru ḏilkurruwurrunydja Yitjuralpuyŋu marrtjina ŋunhiwalana buŋgawawalana Yetjippuyŋuwalana, ga ḻakaraŋana nhanbala biyakana. ‘Garraynydja ŋanapurruŋgu Waŋarrnydja liŋguna maḻŋ'thunmaranhaminana ŋanapurruŋgala. Marrtji muka ŋanapurru yurru yulŋunydja dhuwala? Märr‐gurriri ŋanapurru yurru marrtji, märr ŋunhalayi ŋanapurru yurru buku‐ŋal'yun nhanŋu Garraywu, ŋanapurruŋgalaŋuwu Waŋarrwu.’
Biyaka waŋiyanydja nhanukala, yurru yakana ŋayi yurru ŋunhi djuy'yundja nhumalanha. Ŋarranydja marŋgina nhanŋu ŋurikiyinydja Buŋgawawu, ŋunhi rom‐ḏälnha ŋayi yulŋunydja, bala ŋarranydja yurru ŋutu'yu warray ganydjarryu buma walalanhanydja, ŋutu'na ganydjarr milkuma ŋunhamalayinydja wäŋalili Yetjiplilinydja, ga ŋuliŋurunydja dhurrwaraŋuru ŋayi yurru djuy'yunna nhumalanha.
<range>
Yo, nhumanydja yurru ŋarrakalanydja ŋunhi yolŋu'‐yulŋuyu gonha'yun Yetjiptja wäŋa mirithirri yana guḻku'mirri wal'ŋu girri'mirrinydja, yaka yana nhuma yurru marrtji dhäparktja goŋdja. Nhuma yurru dhäykawurruyunydja ŋäŋ'thun ŋunha Yetjippuyŋunhanydja dhäykawurrunha girri'wu malanyŋuwu dhika nhäku ŋunhi mel‐wiḏi'mirriwu, garwarrwarr'mirriwu dhika nhäku malanyŋuwu ŋunhi girri'wu ḻatju'mirriwu, bala walala yurru yana wekamana nhumalanha, rarr'yunna marrtji nhumalaŋgu, ga ŋuriŋi girri'yu malanyŋuyu nhuma yurru yumurrku'nha nhumalaŋguway nhuma dhaṯthun. Ga ŋuliwitjandhiyinydja nhuma yurru djaw'‐djawyunna marrtji nhä malanha ḻatju'mirrinydja dhikanydja ŋuliŋuruyi Yetjippuyŋuwalanydja goŋŋuru.” Ga bitjarra ŋayi Gunhuny'tja waŋana yukurrana nhanukala Mawtjitjkalanydja.
<range>
Bala ŋayi Mawtjitjtja waŋana buku‐wakmaraŋala Garraywala bitjarra, “Walalanydja yurru yaka warray ŋarraku ŋayaŋu‐yuwalkthirri ŋiniya? Walalanydja yurru waŋa, ‘Yä‐ä‐äw! Yaka warray nhokala Garraynydja maḻŋ'maranhamina,’ bitjandja yurru ŋula.”
Bala Garrayyunydja waŋana dhä‐wirrka'yurruna Mawtjitjnhanydja bitjarra, “Nhä nhe yukurra dhuwali ḏälkuma goŋdhunydja?” bitjarra. “Wapitja dhuwala,” ŋayinydja bitjarra Mawtjitjtja.
Ga ŋayi Garrayyunydja waŋana ŋanya bitjarra, “Ma' ḏupthurrana dhuwali wapitjany'tja munatha'lilina.” Bala ŋayi ḏupthurrunana, bat bitjarra, bala marrtjina moḻ'ŋuyinana ŋunhiyi wapitjany'tja. Mawtjitjtja djaḻaḻ'yurruna, ṉaŋ'thurruna ŋuripa moḻ'ŋuwa beyaṉiyinana.
Bala Garrayyunydja waŋana ŋanya Mawtjitjnha bitjarra, “Goŋ‐djarryurra, ga mulkiya yaŋara'na, bala ḻaw'maraŋana ŋanya.” Bala yuwalkthi ŋayinydja märraŋalana, ga balayi wapitja'yinayi goŋŋuranydja nhanukala.
“Ga biyakayi nhe yurru yolŋuwalanydja walalaŋgala milma yana,” bitjarra ŋayi Garray waŋananydja. “Yo biyakayi djämanydja, bala walalanydja yurru ŋayaŋu‐yuwalkthirrina nhuŋu, ŋunhi nhokala Garray ŋayipi maḻŋ'maranhaminanydja, ŋunhiyi ŋunhi ŋayi Waŋarr bäpa‐ŋaliwu walalaŋgu, Yipurayimgu Yitjakku ga Djaykupku Waŋarr.”
Ga biyapul Garrayyu waŋana Mawtjitjnha bitjarra, “Biyaka goŋ‐gärriya girri'lili nhokalay nhe, dhipali gumurrlili ya'.” Bala yuwalkthi ŋayinydja goŋ‐gärrina. Ga ŋunhi ŋayi goŋdja dhawaṯmaranhamina ŋanyapinyay ŋayi, bala nhäŋalanydja marrtjina goŋdja ŋanyapinyay ŋayi gaywaraŋu' warray, burrpuy'mirriyina warray marrtjina ŋayinydja.
Ga biyapul ŋayi waŋana Mawtjitjkala, “Goŋ‐ŋilitjanmiya biyapul,” bitjarra. Ga yuwalkthi ŋayinydja goŋ‐gärrina, ga liliyi goŋ‐dhawaṯmaranhamina, bala nhänharamina ḻatju'na.
Bala Garray waŋana Mawtjitjkala bitjarra biyapul, “Biyakayi nhe yurru milkuŋanydja walalambala. Ŋuli walala yurru yaka ŋayaŋu‐yuwalkthirri yiŋarray'wu ŋurikiyi ŋäthiliŋuwunydja wal'ŋu, walalanydja mak yurru ŋayaŋu‐yuwalkthirri dhuwalayina.
Ga ŋuli walala yurru yakanydja märr‐yuwalkthirri, yana dhunupana dhiṯthurra gapu mayaŋ'ŋuruna, bala rarryurra munatha'lilina, ga dhunupana ŋayi yurru ŋunhiyi gapunydja gulaŋdhirrina.”
Bala Mawtjitjtja waŋana Garraywala bitjarra, “Way Garray, yaka dhuwala ŋarra ŋamakurru waŋanharawu yolŋu'‐yulŋuwu. Ŋarra ŋuli waŋi bulnhana, liŋgu bundhuwulu ŋarra dhuwala ŋäṉarr waŋanharawu.”
Ga Garraynydja waŋana dhä‐wirrka'yurruna bitjarra, “Yolthu dhika yolŋu'‐yulŋunhanydja djäma? Ŋarrapi dhuwala djäma yolŋunhanydja ŋäṉarrmirriyaŋala.
Gatjuy marrtjiyana nhe yurru, ga ŋarra yurru nhokala ŋäṉarrŋuranydja, guŋga'yundja nhuna. Ŋarra yurru nhuna dhäruk wekama waŋanharawunydja.”
Yurru ŋayi Mawtjitjtja waŋana bitjarra, “Yä‐ä‐äw, yakana Garray ŋarranydja yurru marrtji. Djuy'yurra wiripuŋunhana ŋula yolŋunha.”
Bala Garraynydja ŋaramurryinana Mawtjitjkala, ga waŋana nhanukala bitjarrana, “Wäwa'mirriŋu nhuŋu ŋunha Yärun dhäruk ŋamakurruny'tja. Galki ŋayi yurru marrtjina lili yulŋunydja, bala ŋayi yurru gumurr‐ŋamathirrina wirrkina nhämanydja nhuna.
Nhenydja yurru dhäruk wekaŋa nhanukalana Yärungalana, ga ŋayina yurru waŋa dhä‐warrwarnydja yolŋu'‐yulŋuwu. Ŋarranydja yurru nhokala ŋäṉarrŋura, ga ŋarrana yurru djäma ḻakaramanydja nhumalaŋgu.
Yurru Yärunnha, ŋayina yurru waŋanydja ḻakaramanydja yolŋu'‐yulŋuwa dhäruktja ŋunhi ŋarra yurru dhäruk wekama nhokala.
Ga dhuwalana wapitjany'tja nhe yurru gäma nhokalay goŋdhunydja, liŋgu dhiyaŋu wapitja'yu nhe yurru yiŋarrayny'tja milkuma walalaŋgu,” bitjarrayina ŋayi Garrayyu djäma wekaŋala Mawtjitjnhanydja.
Bala Mawtjitjtja marrtjina roŋiyinana balayi wäŋalili, ŋapipi'mirriŋuwana ḏo'yurruna. Djar'tjaryurrunanydja ŋayi‐i‐i, ga ŋunhala wäŋaŋura ḏo'yurruna, bala ŋayi waŋana gawal'mirriŋuwala bitjarra, “Ŋarranydja boŋguŋu dhuwala marrtjina, roŋiyi balayi Yetjiplili, nhäŋu marrtji ŋarrakuway miṯtjinha, nhä walala yukurra nhina, . . . baḏak walŋamirri? . . . mak liŋguna murrmurryun.” Bala nhanŋu gawal'mirriŋunydja waŋana yoraŋalana bitjarrana, “Gatjuy marrtjiyana.”
Yo, Garraynydja waŋana Mawtjitjkala ŋunhala wäŋaŋura Midiyan, “Gatjuy roŋiyiyana ma' balayi Yetjiplili, liŋgu ŋunhinydja walala yolŋu'‐yulŋu ŋunhi walala nhuna guyaŋina bunharawuy, liŋguna walalanydja rakunymirrina.”
Bala Mawtjitjtja gaŋgathinana, garr'yurruna nhanŋuway miyalknhanydja ga gäthu'mirriŋunha walalanha, ga wap‐wapmaraŋala duŋ'kiwala ḏiltjililina, bala martj‐martjtjurrunana balayi Yetjiplili roŋi'‐ruŋiyina, gäŋalanydja nhinana bala ŋayi Mawtjitjthu goŋdhunydja yiŋarray', Garraywu wapitja.
Bala Garray waŋana Mawtjitjkala bitjarra, “Yo, ŋunhi nhe yurru ḏo'yun ŋunhala Yetjiptja, marrtjiya balanydja buŋgawawalanydja, bala djämana dhuwaliyi dharrpalnydja maṉḏanha rom milma nhanukala. Nhäma warray ŋayi yurru yulŋunydja, yurru yakana ŋayi yurru djuy'yundja yolŋu'‐yulŋunhanydja, liŋgu rom‐ḏälnha ŋayi. Ŋarranydja yurru mukthun yana ŋayaŋunydja nhanŋu ḏälkuma.
Ga biyakana nhe yurru ḻakaraŋa ŋurikala buŋgawawalanydja, ‘Garraynydja yukurra waŋa bitjan, “Dhuwala Yitjuralnydja bäpurru balanyarana bitjan ŋarrakuwaynha maḻamarr gäthu'mirriŋu.
Liŋgu ŋarra nhuna waŋananydja, nhe yurru djuy'yun ŋarraku gäthu'mirriŋunhanydja, märr ŋayi yurru marrtjina, bala buku‐ŋal'yunna ŋarraku. Yurru nhenydja waŋana yaka'yurruna, bala ŋarranydja yurru buma rakunygumana nhipalanydja maḻamarrnha gäthu'mirriŋunha.” ’ Biyaka ḻakaraŋa buŋgawawalanydja ŋarrapi dhuwala dhäruktja,” bitjarra ŋayi Garraynydja waŋana Mawtjitjkala, ŋunhi baḏakka yana ŋayi marrtjina yukurrana balayi Yetjiplili.
Yo, mukthurruna yana walala yukurrana marrtjina yulŋunydja‐a‐a, ga gandarrŋura bala walala gulyurrunana, bala ŋayi Garraynydja bunana Mawtjitjku, ŋayi bini bunha muka ŋanya Godthunydja Mawtjitjnha, galki ŋayi bini rakunydhinyana, liŋgu ŋayi yaka ḏarrtjalkkuŋala mitthurruna nhanŋuway ŋayi gäthu'mirriŋunha, yaka ŋayi djäma ŋunhi rom Godku yiŋarray' ŋunhi ḻakarama yukurra mim'punydja ŋunhinydja Godkuna nhanŋuwaynha dhawu'.
Bala ŋayinydja dhäykayuna marrtjina nhanukala ŋuriŋina Djipurayuna märraŋala raywalny'tja yiki, bala mitthurruna ḏarrtjalkkuŋalana ŋanya ŋunhi yothu'nhanydja. Yurru ŋayi wirrkina dhika ŋaramurryinanydja, bala gäŋala barrwaṉ'tja ŋunhi, bala ḏupthurruna nhanukala gumurrlilina Mawtjitjkala, bala ŋayi waŋana bitjarrana, “Nhä dhuwala nhe dhuway'mirriŋunydja ŋarraku? . . . gulaŋgu djäl‐ḏumurru?” bitjarra. Bala ŋayi Godthu Mawtjitjnhanydja walŋakuŋalana, yakana ŋayi rakunydhinanydja ŋulinyaramirriyunydjayi.
<range>
Ga ŋunhala Yetjip wäŋaŋura, ŋayi nhinana yukurrana Mawtjitjku wäwa'mirriŋu Yärun yäku. Ŋayi Garrayyu waŋana Yärunnha, djuy'yurruna ŋanya bitjarra, “Gatjuy, nhe yurru marrtjiya bala ŋunhamala ŋanhdharklili wäŋalili, ga ŋunhala nhuma yurru gumurr‐bunanharamirri, gutha‐ŋalinydja Mawtjitjtja.” Bala Yärundja gaŋgathinana, dhunupana djar'tjaryurrunana. Marrtjinana ŋayi‐i‐i, marrtjinana yana liŋgu‐u‐u, ga ŋunhala bili wäŋaŋura bukuŋura, ŋunhi Garraywu Buku, ḏo'yunminanydja maṉḏa ŋunhilina, bala maṉḏa dhangi'yunminana, wälkunharaminana.
Mawtjitjthu ḻakaraŋalana yukurrana dhäwu'na nhanbala Yärunbanydja, ŋunhi nhaltjarra Garrayyu ḻakaraŋala yukurrana, ŋunhi ŋanya Garrayyu djuy'yurruna liliyi. Ga bitjarrayi liŋgu ŋayi ḻakaraŋala ŋurikiy yiŋarray'wuynydja, ŋunhi ŋayi djäma ḻakaraŋala nhanbala Mawtjitjpa Garrayyu.
Bala Mawtjitjtja ga Yärundja gaŋgathina ŋuliŋuruyi, bala rrambaŋina wäŋgaŋala Yetjiplilinydja. Bala maṉḏa buku‐ḻuŋ'maraŋala ḏilaknha ŋurru'‐ŋurruŋunhana, bukmaknha yana Yitjuralnha bäpurru'nha.
Bala Yärundhu ḻakaraŋalana yukurrana walalambala Garraynhana dhäruk, ŋunhi ŋayi Garray dhäruk‐nherraṉmina Mawtjitjkala. Ga bitjarrayi bili Mawtjitjthu djämayi yukurrana ŋunhalanydja, milkuŋala walalambala yiŋarray' ŋunhi, wapitja'wuynha moḻŋuyinyara, ga goŋbuy burrpuymirriyinyara,
bala walala bukmak ŋunhi yolŋu'‐yulŋunydja ŋayaŋu‐yuwalkthinana yana. Walala ŋäkulana ŋunhiyi dhäwuny'tja ŋunhi ŋayi Garraynydja liŋguna ḏo'yurrunana walalambala, ga nhäŋala ŋayi walalanha galŋa‐miḏikinyarana, bala walala bukmakthinana buku‐nyilŋ'thurrunanydja, buku‐ŋal'yurrunana manapara Garraywu.
Ga yalalaŋumirriyunydja, maṉḏa Mawtjitj ga Yärun marrtjina bala buŋgawanhana withiyara Yetjippuyŋunhana, bala maṉḏa waŋananydja nhanukala bitjarrana, “Bitjan yukurra dhuwala Garraynydja waŋa, ŋunhi Yitjuralwunydja Waŋarr, ‘Ma' djuy'yurrana ŋarrakunydja miṯtjinha, walala yurru marrtjina ga buku‐ŋal'yun ŋarraku, ŋunhalana yurru ŋanhdharkŋurana wäŋaŋura.’”
Yurru ŋunhi buŋgawanydja waŋana bitjarra warray, “Yol be ŋayi Garraynydja? Nhäku ŋarra yurru nhanŋunydja dhärukku malthun be? Yaka warray ŋarra marŋgi beŋuwu Garraywu. Yakana ŋarranydja yurru djuy'yun Yitjuralnhanydja.”
Bala maṉḏa Mawtjitjtja ga Yärundja waŋana bitjarrana, “Ŋanapurru yurru marrtji ŋi', märr‐gurriri ŋunha‐bala ya', ḻurrkun' walu ŋanapurru yurru marrtjinydja ŋunhawalayi ŋanhdharklilinydja wäŋalili, ga ŋunhalayinydja ŋanapurru yurru wekama mundhurrnha Godkuna, wäyinnha bathan yurru nhanŋu, buku‐ŋal'yunna bitjanna manapan. Ŋuli ŋanapurru yakanydja nhanŋu buku‐ŋal'yun yurru, ŋayinydja yurru mak Godthunydja ŋanapurrunha bumana, ga rerriyuna ŋula nhäyuna ŋanapurru yurru burakirri.”
Ga ŋayinydja waŋana ŋunhi buŋgawanydja maṉḏakala bitjarra, “Yakana yurru walala ŋunhiyinydja yolŋu walala marrtji. Yakana walala yurru ḏaḏawyun djämaŋuru.
Nhumanydja dhuwalanydja Yitjuralpuyŋunydja miṯtji guḻku' mirithirri, dhaŋaŋ wal'ŋu, djuḻkmarama yukurra ŋanapurrunhanydja Yetjippuyŋunhanydja yolŋu'‐yulŋunha. Nhuma yurru djäma yana ŋanapurruŋgu, bäyŋu nhuma yurru ḏaḏawyun djämaŋuru.”
Ga ŋulinyaramirriyu liŋgu, ŋayi buŋgawa wäthurruna ŋurru'‐ŋurruŋuwu djämamirriwu walalaŋgu ŋunhi walala yukurranha ŋuli buŋgawayinya Yitjuralpuyŋuwu walalaŋgu. Ŋayi waŋana walalaŋgala bitjarra, “Ŋunhanydja walala Yitjuralpuyŋunydja yolŋu'‐yulŋu ḏuŋḏuŋmirrina, yana walala marrtji nhinana ŋunha, liŋgu walala yukurra waŋa bitjanna, ‘Gul' ŋilimurru marrtjina go, buku‐ŋal'yunna ŋilimurruŋgalaŋuwu Waŋarrwuna,’ bitjanna. Nhuma buŋgawayunydja walalay yurru gorrwuŋa muka walalanha, wirrkiwu muka wal'ŋu djämawu; walala bitjan yurru wirrki djäma ya', ŋutu' wal'ŋu, märr yakana walala yurru mäkiri'‐witjun maṉḏaku bothinyarayŋuwunydja dhäwu'wu.” Bala ŋuriŋi ŋurru'‐ŋurruŋuyunydja buŋgawayunydja walalay gorrwuŋala wirrkina, djämana ḻakaraŋala ŋutu'na.
<range>
<range>
<range>
<range>
<range>
<range>
<range>
<range>
Bala Yitjuralpuyŋuyunydja yolŋuyu walalay waŋana ŋarrtjurruna maṉḏanhana Mawtjitjnhana ga Yärunnhana bitjarra, “Nhuma maṉḏa dhiyaŋu maṉḏathu ŋunhi buŋgawanhanydja ŋayaŋu‐yätjkuŋala, bala ŋayi yukurra ŋunha ŋaramurryirrina ŋanapurruŋgu, ga nhanŋu djämamirri walala bitjandhi yana liŋgu ŋaramurryirri yukurra ŋanapurruŋguway yana. Gatjpu' nhumalanha ŋayi Garrayyu rakunyguŋu, liŋgu nhuma yukurra goŋ‐wekama gara dhuwala walalaŋgala, ŋanapurruŋgu dharpunharawu.”
<range>
<range>
<range>
<range>
<range>
<range>
Bala Mawtjitjtja balayi roŋiyina, ga waŋana Garraynha bitjarra, “Garray gay'. Nhäku warray nhe dhuwala galŋa‐yätjkuŋala dhuwala yolŋu'‐yulŋunhanydja? Nhäku nhe ŋarranhanydja yawungu djuy'yun lili dhipala?
Liŋgu beŋurunydja ŋunhi ŋarra yawungu dhäwu' ḻakarama buŋgawawalanydja nhunanydja yäku, ga ŋayinydja ŋuli yukurra buŋgawanydja bitjanna liŋguna yätjthirrina dhiyaku yolŋu'‐yulŋuwunydja. Nhenydja yaka warray yawungu guŋga'yunanydja walalanha; yaka nhe walalanha dhawaṯmaranha, ga ŋoy‐ḻayyunmaranhanydja.”
Yurru Garraynydja waŋana nhanukala dhärukkurru bitjarra, “Dhiyaŋunydja‐wala nhe yurru nhäma ŋarranha djämawuynha, ŋunhi nhaltjan ŋarra yurru ŋanya buŋgawanha. Ŋayinydja yurru djutjtjutjuyunna nhumalanha. Yo, ḏälyuna dhärukthu ŋayi yurru nhumalanha gukumanydja dhipuŋurunydja wäŋaŋuru.”
Bala ŋayi Garraynydja waŋana Mawtjitjkala bitjarrana, “Ŋarranydja dhuwala ŋunhiyi muka Garray wal'ŋu waŋarr,
ŋunhi ŋarra ŋäthili maḻŋ'maranhamina Yipurayimgala ga Yitjakkala ga Djaykupkala, ŋunhi yäkunydja ŋarra dhuwala Ŋutu' Ḏälnha.
Bala ŋarra dhawu'na nherrara walalaŋgu, ŋunhi wäŋanydja ŋunhiyi Gaynandja yurru walalaŋguway yana wal'ŋu Yipurayimgalaŋuwu mala‐wunharawuywu, yurru nhinananydja walala yukurrana ŋunhili wäŋaŋuranydja mulkuru yolŋunydja walala yana ŋulinyaramirriyunydjayi.
Yo, ŋäkulana liŋguna ŋarra ŋarrakuwaynydja ŋarra yolŋunha walalanha miṯtjinha Yitjuralnhanydja, walala yukurra ŋorr'‐ŋurryunmirri ŋonuŋdhu romdhu, liŋgu walala yukurra ŋunhi nhina garrpiṉara Yetjippuyŋuwuŋu miṯtjiwuŋu. Bala ŋarra buku‐ḻayyurrunana ŋarrakalaŋuwu ŋarra ŋuriki dhawu'wunydja, ga yuwalknha yana ŋarra yurru djämanydja ŋunhiyi ŋunhi ŋarra dhawu'‐nherrara walalanha ŋäthili.
Gatjuy marrtjiya yana, ga ḻakaraŋa ŋurupa yolŋu'‐yulŋuwa Yitjuralpuyŋuwa, biyaka nhe yurru waŋiyanydja gam', ‘Ŋarranydja dhuwala Garray God. Ŋarra yurru nhumalanha märrama dhawaṯmaramana dhipuŋuru ŋonuŋŋurunydja romŋuru, Yetjipŋurunydja yurru, ga bitjandhi liŋgu dhipuŋuru ḏirrwi'‐ḏirrwiŋurunydja walalaŋgala. Ŋarra yurru nhumalaŋgu waṉa‐djarryunna, bala dhawaṯmaramana djaw'yunna goŋŋurunydja walalaŋgala ŋarrakalaynha wal'ŋu yana ganydjarryu. Ŋarrapina yana nhumalanha yurru walŋakumanydja.
Yo, ŋarranydja yurru dhuwala goŋdhu‐märramana nhumalanhanydja; nhumanydja yurru ŋarrakuwaynha yana yolŋu walala, ga ŋarranydja yurru nhumalaŋgu Waŋarrnha. Nhuma yurru marŋgithirri ŋarrakuna, ŋunhi ŋarra dhuwala Garraynydja, nhumalaŋgunydja Waŋarr, ŋunhi muka bili waŋgany ŋunhi ŋarra nhumalanha ḻaw'maraŋala, bala dhawaṯmaraŋalana Yetjippuyŋuwalanydja, ŋonuŋŋurunydja romŋuru.
Ŋarra yurru nhumalanha dhawaṯmaramana dhipuŋurunydja, bala gäma nhumalanha ŋunhamalayi bili wäŋalili Gaynanliliyi ŋunhi ŋarra dhawu'‐nherrara nhumalaŋgalaŋuwu märi'muwu walalaŋgu Yipurayimgu, ga Yitjakku, ga Djaykupku. Wäŋanydja ŋarra yurru ŋunhayi wekama nhumalaŋguna, ga yuwalk yana wäŋanydja ŋunhiyi yurru djingaryun yukurra nhumalaŋguwaynha yana yirralkanydja. Ŋarranydja dhuwala Garray God nhumalaŋgu.’” Bitjarra ŋayi Garray waŋananydja.
Bala ŋayi Mawtjitjthunydja ḻuŋ'maraŋalana bukmaknhana yolŋu'‐yulŋunha, Yitjuralpuyŋunha yana bäpurru'nha, bala ḻakaraŋala dhuwalana malanha dhäruk walalaŋgu, ŋunhi ŋayi Garray dhäruk‐nherraṉmina. Yurru walala yolŋu'‐yulŋunydja yakana ŋayaŋu‐yuwalkthina Mawtjitjkala dhärukthu, bili walalaŋgu ŋayaŋunydja djawaryurrunana ŋuriŋi ḏirrwiḏirrwi‐mulkanharayunydja yukurranharayu ga baymatthunarayuna.
Ga biyapul Garray waŋana Mawtjitjkala, djuy'yurruna ŋanya Yetjippuyŋuwala buŋgawawala bitjarra, “Gatjuy marrtjiya, bala buŋgawawala gärriya, ga ḻakaraŋa nhanbala, ŋayi yurru djuy'yun dhuwala yolŋunha walalanha Yitjuralpuyŋunhanydja, yarrkmaramana dhipuŋurunydja nhanukalaynydja wäŋaŋuru.”
<range>
Ga ŋayi Mawtjitjtja waŋana Garraywala, buku‐wakmaraŋala bitjarra, “Ŋunha Yitjuralpuyŋunydja yolŋu'‐yulŋu ŋarraku yakana yukurrana mäkiri'‐witjurruna, ga nhaltjanna ŋayinydja yurru mäkiri'‐witjun ŋarraku ŋunha buŋgawanydja? . . . liŋgu ŋarranydja dhuwala ŋäṉarr‐bundhuwulu'na yolŋu.”
Bala Garraynydja waŋanana Mawtjitjkala ga Yärungala bitjarrana, “Gatjuy marrtjiya maṉḏa, ga ḻakaraŋa yolŋu'‐yulŋuwa ga buŋgawawa, ŋunhi ŋarrapi yana nhumalanhanydja djarr'yurruna nherrara dhiyakuyinydja djämawu. Märr‐yuwalknha nhuma yurru dhawaṯmaramana Yitjuralnhanydja dhipuŋuru wäŋaŋuru Yetjipŋurunydja.”






















Bala Mawtjitjtja ga Yärundja dhäruknha yana märraŋala Garraynha, bala maṉḏa marrtjinana, ga ḻakaraŋala buŋgawawana ŋunhi nhaltjarra Garrayyu waŋana ḻakaraŋala maṉḏakala. Yurru maṉḏa worruŋuna ŋunhi yulŋunydja; nhanŋu Mawtjitjkunydja dhuŋgarra djaka'wu 80 ŋulinyaramirriyunydja, ga nhanŋunydja Yärungunydja dhuŋgarra 83‐na.
<range>
Ŋe. Marrtjinana bala maṉḏa, bur‐way bunana, bala maṉḏa ḻakaraŋalana Godkuŋu dhaŋunydja, ga biyapul ŋayi Yärundhu ŋurrkaŋala ŋunhiyi wapitja gumurrlili ŋurikala buŋgawawala ga nhanukalaŋuwala djämamirriwala walalaŋgala, bala dhunupana ŋunhi wapitjany'tja marrtjina moḻ'ŋuyinana.
<range>
<range>
Bala ŋayinydja ŋunhi buŋgawanydja wäthurruna nhanukalayŋuwu gaḏamanmirriwuna yolŋuwu walalaŋgu, ga bitjarrayi bili walalanydja djäma ŋuriŋi waŋga'‐waŋganydhu ŋurrka'‐ŋurrkaŋala wapitja malanha, ga walalambalanydja wapitja malanha bitjarrayi bili moḻ'ŋuyinayi. Bala nhanukalanydja Yärungalanydja marrtjina wapitja'yu wurkthurruna warray walalambalanydja wapitja'nha malaŋunha.
<range>
Ga baḏak yana ŋunhi Yetjippuyŋunydja buŋgawa rom‐ḏälthina yukurrana; yakana ŋayi mäkiri'‐witjurruna maṉḏaku dhärukku, bitjarrayi yana bili bitjarra ŋunhi ŋayi Garrayyu ḻakaraŋala ŋäthili‐wala maṉḏakala.
Bala Garrayyunydja ḻakaraŋala Mawtjitjkala bitjarrana, “Yetjippuyŋunydja buŋgawa dhuwali rom‐ḏälthirrina yukurra, yaka'yunna ŋayi yukurra dhuwali yulŋunydja. Yakana ŋayi yurru djuy'yundja.
Goḏarrny'tja boŋguŋunydja nhuma maṉḏa marrtji boŋgama bala mayaŋ'lili, ga ŋunhala yana nhuma boŋgama nhänharami ŋunhi buŋgawanydja. Waŋinydja nhuma boŋgaŋu biyapul nhanukala,
‘Yaka nhe mäkiri'‐witjurruna Godkalaŋunydja dhärukku, ŋunhi ŋayi waŋana nhuna yängunharawu nhanukalayŋuwu yolŋu'‐yulŋuwu, märr yurru walala yukurra buku‐ŋal'yun nhanŋuway.
Ga dhiyaŋunydja‐wala nhe yurru marŋgithirrina Godku, yol ŋayi ŋunhi. Ŋarranydja yurru gapunha dhuwala wutthun dhiyaŋu dharpayu, bala ŋayi yurru gapunydja dhuwala wiripuyirrina, gulaŋdhirrina yurru.
Yo, walala yurru ŋarirriny'tja murrmurryunna bukmaknha, ga gapunydja yurru dhuwalayi boŋirriny'thirrina, barrpa'yirrina buŋgandja, märr yurru yakana ŋula yolthu ḻuka yukurra ŋuliŋuruyi mayaŋ'ŋuru.’”
Bala maṉḏa yuwalkthi Yärundhunydja ga Mawtjitjthunydja ŋunhi nhaltjarra maṉḏaku Garrayyu djäma ḻakaraŋala. Bala ŋayi Yärundhunydja warr‐way märraŋala wapitja'na bala yana gapuna marrtjina wutthurruna. Dhunupa gapunydja gulaŋdhinana; warrpam'nha gulaŋdhina ḻiw'maraŋala Yetjiptja. Ga ḏumurru'ŋunydja gapu mayaŋ gulaŋdhinayi yana, ga guyanydja marrtjina murrmurryurrunana, ga buŋgan boŋirriny'thinana ŋunhiyi gapunydja. Yakana walala ŋuriŋiyi Yetjippuyŋuyunydja yolŋu'‐yulŋuyu yukurrana ḻukana ŋuliŋurunydja gapu, liŋgu warrpam'nha gapunydja gulaŋdhinana yätjthinana.
<range>
<range>
Bala walalanydja Yetjippuyŋuyunydja gaḏamanmirriyu walalay bitjarrayi liŋgu yana djäma gapu gulaŋguŋala. Bala ŋayi buŋgawanydja buluna rom‐ḏälthina; yakana ŋayi mäkiri'‐witjurruna maṉḏaku dhärukku.
<range>
<range>
<range>
Bala märr‐ḻurrkun' munha djuḻkthurruna ŋuliŋuruyi ŋunhi ŋayi Garrayyu wutthurruna gapu mayaŋ', bala Garraynydja waŋana Mawtjitjkala, biyapul djuy'yurruna ŋanya buŋgawawala, “Gatjuy marrtjiya bala buŋgawawala,” bitjarra. Bala maṉḏa marrtjinana, withiyarana ŋanya buŋgawanhana, ga ḻakaraŋala nhanbala bitjarra, “Garraynydja yukurra waŋa bitjan, ‘Djuy'yurrana ŋarraku malanhanydja yolŋu'‐yulŋunhanydja, märr walala yurru dhawaṯthunna ga buku‐ŋal'yunna ŋarraku.
Ŋuli nhe yurru waŋa yaka'yundja, ŋarranydja yurru djuy'yun guḻku'na garkman, walala yurru monygumana warrpam'nha wäŋanydja. Walala yurru gärrina marrtji nhumalaŋgala wäŋalilina malaŋulili, wapthunna yurru marrtji rupa'kurruna ga ŋathakurru ga girri'kurru, mirithirrina dhaŋaŋnha.’”
<range>
<range>
Bala Yärundhunydja märraŋala ŋunhiyi wapitja'na, bala ŋayi biyapul dhunupamirriyaŋala, waywayyurruna yukurrana gapu ŋunhi mayaŋ, bala marrtjina mayaŋ'tja dhaŋaŋdhinana garkmandhuna; dhaŋaŋdhinana marrtjina‐a‐a, dhaŋaŋ gay', yana liŋgu wäŋanydja ŋunha Yetjippuynydja gungaŋalana miṯtjiyu garkmandhuna.
<range>
Ga walalanydja Yetjippuyŋunydja gaḏamanmirri ŋulthu'yurrunayi, ga bitjarrayi liŋgu märr'yunmaraŋala garkmannha walalaŋgiyingalanydja ganydjarryu.
Bala buŋgawanydja ŋunhi wäthurruna maṉḏaku Mawtjitjku ga Yärungu, bala waŋanana maṉḏanha bitjarra, “Way maṉḏa! Waŋiya nhuŋuway Garraynha, ŋayi yurru dhuwala djaw'yun, winya'yunmarama garkmannha, bala ŋarranydja yurru djuy'yunna nhumalaŋgu yolŋu'‐yulŋunhanydja, walala yurru marrtjina, bala buku‐ŋal'yunna nhanŋu Garraywuna.”
“Nhätha boŋguŋu nhe ḏukṯukthi Garraywunydja dhiyaku garkmangunydja yarrkmaranharawu?” bitjarra Mawtjitj waŋana.
“Goḏarr'nha ŋi',” bitjarra ŋayi buŋgawanydja. “Dhiyaŋiyi liŋgu dhuwali nhe waŋana, walala yurru garkmandja walala winya'‐winyayurru wäŋaŋurunydja, märr yurru nhuma marŋgithirri Garraywu ŋanapurruŋgalaŋuwu Waŋarrwu. Bäyŋuna yukurra nhina dhiyalami wiripunydja waŋarr balanyara bitjan ŋayi ŋunhi,” bitjarra ŋayi Mawtjitjthu ḻakaraŋalanydja buŋgawawala.
<range>
Bala maṉḏa djar'tjaryurruna, gonha'yurrunana buŋgawanhanydja, ga ŋunhala bala märr‐barrku Mawtjitj waŋana bukumirriyaŋala Garraywala, ga ŋayi Garrayyunydja djämana‐wala yanana ŋunhi Mawtjitjthu ŋäŋ'thurruna ŋanya bitjanarawu. Ga dhunupana yana garkmandja ŋunhi murrmurryurruna, bukmakthinana yana.
<range>
Bala walala yolŋu'‐yulŋuyunydja djämana yäkthurrunana, ga wäŋanydja ŋunhi buŋgandja waŋgi'yurruna butjirina.
Bala ŋayi buŋgawayunydja nhäŋala winya'‐winyayunaranydja, ga baḏak yana rom‐ḏälthina; yakana ŋula mäkiri'‐witjurruna maṉḏaku, bitjarrana liŋguna ŋunhi ŋayi Garrayyu ḻakaraŋala maṉḏakala dhä‐ŋäthili.
Bala Garrayyunydja waŋana Mawtjitjnha bitjarra, “Ḻakaraŋana Yärunbanydja, ŋayi yurru dhunupamirriyama wapitja'yuna, bala wutthun munatha'na, bala yurru munathany'tja mindjirrimirriyirrina, warrpam'nha yurru monyguma, ḻiw'marama Yetjiptja wäŋa.”
Bala yuwalkthi, dhaŋaŋdhinana milkmilktja, bala walalanha bumaranydja marrtjina wäyinnha walalanha ga yolŋu'‐yulŋunha.
Ga walalanydja bitjarrayi liŋgu yana ŋulthu'yurrunayi, ŋuriŋiyinydja gaḏamanmirriyunydja, bitjanayi liŋgu bini walala, yurru gulkuru warray walalanydja bitjarrayi.
Bala walala waŋana buŋgawanhana ŋuriŋi gaḏamanmirriyunydja, “Dhuwalanydja dhuwala Waŋarrwuŋu warray goŋbuy,” bitjarra. Yurru buŋgawanydja ŋayaŋu‐wuṉḏaŋarrthina warray marrtjina, yakana ŋäkula yana, bitjarrayi yana liŋgu ŋunhi Garrayyu maṉḏakala ḻakaraŋala ŋunhala ŋäthili.
Bala Garrayyu djuy'yurruna biyapul Mawtjitjnha bala buŋgawawala, bala ŋayi marrtjinana. Marrtjinanydja ŋayi, bala waŋana buŋgawawala bitjarrana, “Bitjan Garraynydja waŋa yukurra nhuŋu gam', ‘Djuy'yurrana ŋarraku miṯtjinhanydja, walala yurru märr‐ŋal'yunna ŋarraku.
Ŋuli nhe yurru yakanydja djuy'yun walalanha, ŋarraku miṯtjinha, ŋarranydja yurru djuy'yun guḻku'na wurruḻuḻ', biyapulnha guḻku', walala yurru dhaŋaŋdhirrina nhokala wäŋaŋuranydja, ga bukmaknha dhuwala nhokalaŋuwu miṯtjiwunydja dhaŋaŋdhirrina yurru wurruḻuḻny'tja wäŋaŋuranydja nhumalaŋgala. Yo, balany'tja nhumalaŋgu yurru gungamana warrpam'nha, ga munathany'tja yurru gungamayi warrpam'thi buku‐ḻiw'marama Yetjippuyŋuwu.
Yurru ŋunhanydja wäŋa yäku Gutjinbuynydja, ŋunha ŋarraku yukurra miṯtji nhina, yakanydja yurru wurruḻuḻ'mirriyirri, liŋgu ŋarra yurru barrkuwatjkuma ŋarrakuway miṯtjinha yolŋu'‐yulŋunha ga nhipala miṯtjinha, märr nhe yurru marŋgithirri ŋarraku, liŋgu ŋarranydja Garray dhiyalami ṉapuŋga nhumalaŋgala munatha'ŋura. Yo, ga goḏarr'nha boŋguŋu dhuwala yiŋarrayny'tja maḻŋ'thurru.’”
<range>
Bala yuwalkthi, Garrayyunydja djuy'yurrunana wurruḻuḻ'nha, biyaku ŋuli ŋula nhä monyguŋalanydja warrpam' wäŋa, bala' malanha djinawa', ga warraŋul wäŋa Yetjippuy monyguŋalayi yana warrpam', yurru Yitjuralpuyŋuwunydja wäŋa bäyŋu wurruḻuḻ'mirriyina.
Bala buŋgawanydja wäthurruna maṉḏakuna, Mawtjitjkuna ga Yärunguna. Marrtjinanydja maṉḏa, ga bunana buŋgawawu, ga ŋayinydja waŋana maṉḏakala bitjarra, “Manymak warray nhuma yurru yolŋu'‐yulŋu buku‐ŋal'yundja nhumalaŋgalaŋuwu Waŋarrwunydja, bathan mundhurrnydja nhanŋu, yurru dhiyala bäyma; yaka ŋunhalanydja bala barrkunydja.”
Bala Mawtjitjtja waŋana buku‐wakmaraŋala bitjarra, “Yä‐ä‐äw! Dhuwalinydja yaka dhunupa ŋanapurruŋgu. Ŋanapurru yurru dhawaṯthun gänaŋulilinydja; ŋunhala warray märr‐barrku ŋanapurru yurru buku‐ŋal'yun ŋanapurruŋgalayŋuwunydja Waŋarrwu Garraywu.”
<range>
“Gatjuy marrtjiyana walala, ga buku‐ŋal'yurrana, yurru märr‐galki yulŋunydja, yaka barrkulilinydja marrtjiya. Ga waŋiya nhuma yurru Garraynha, ŋayi yurru wurruḻuḻny'tja djaw'yunna, winya'yunmaramana ŋanapurruŋgala,” bitjarra buŋgawanydja waŋana.
Bala Mawtjitjtja waŋana buŋgawawala. “Manymak. Ŋarra yurru marrtji gonha'yun nhuna. Ŋarra yurru ŋäŋ'thun Garraynha, ga ŋayinydja yurru wurruḻuḻny'tja dhuwali yarrkmaramana. Ga yakana nhe djambinydja yurru, ga bothiyanydja waŋiya biyapulnydja.”
Bala Mawtjitjthunydja bay'‐way gonha'yurruna buŋgawanhanydja, bala yana bukukurru waŋana Garraywalanydja.
Bala Garrayyunydja yuwalkthi djämana‐wala yana, yarrkthunmaraŋalana wurruḻuḻ'nhanydja ŋulaŋuru buŋgawawalanydja ga miṯtjiwala yolŋu'‐yulŋuwala; yakana ŋula waŋgany meṉguŋala.
Bala ŋayinydja buŋgawanydja biyapul marrtjina djambi, rom‐ḏälkunhaminayi, wuṉḏaŋarrkunhaminayi ŋanyapinyay ŋayi; yakana ŋayi yolŋu'‐yulŋunhanydja djuy'yurruna.
Garrayyu djuy'yurruna Mawtjitjnha buŋgawawala biyapul, bala ŋayi marrtjinana withiyara buŋgawanhana, ga waŋana nhanukala bitjarra, “Garraynydja waŋa yukurra bitjan, ‘Djuy'yurrana ŋarraku miṯtjinhanydja, walala yurru buku‐ŋal'yun ŋarrakuna.
Ŋuli nhe yurru yakanydja djuy'yun walalanha, mukthun yukurra ḏirrwiḏirrwi‐mulka,
ŋarranydja yurru djuy'yun rerrina wäyinguna, ŋayi yurru nhipala wäyindja walala, buliki ga yarraman' ga duŋ'ki rirrikthunmirrina, bala yurru murrmurryunna.
Yurru ŋarranydja yurru barrkuwatjkuma gulk‐gulkthun Yitjuralpuyŋuwunydja buliki'nha walalanha ŋulaŋuru Yetjippuyŋuwalanydja buliki'wala, yakana yurru ŋula waŋgany Yitjuralpuyŋuwunydja wäyin rirrikthunmirri.
Goḏarr'nha boŋguŋu dhuwala biyakuyinydja.’” Bitjarra ŋayi Garraynydja waŋana.
Ga wiripuŋuyuna ḏaykun'thu dhuwala maḻŋ'thurrunanydja yuwalkthi. Murrmurryurrunana marrtjina bukmak Yetjippuyŋuwunydja wäyin walala, yurru Yitjuralpuyŋuwunydja yaka ŋula waŋgany wäyin rakunydhina.
Bala ŋayi buŋgawayunydja djuy'yurruna dhäruk bitjarrana, “Gatjuy ma' marrtjiyana, ga nhäŋa Yitjuralpuyŋuwu wäyin.” Marrtjinanydja walala, bala nhäŋala walalambalanydja wäyin walŋamirri warray, bala gäŋala walala dhäwuny'tja, ga ḻakaraŋala nhanbalanydja. Yurru baḏak yana ŋayi buŋgawanydja rom‐ḏälthina, ga yakana djuy'yurruna yolŋunhanydja walalanha dhawaṯmaraŋalanydja.
Ga ŋuliŋurunydja dhurrwaraŋuru Garray waŋana maṉḏakala Mawtjitjkala ga Yärungala bitjarra, “Ma', dhiṯthurra maṉḏa ganu' gurtha nhumalaŋgiyingalay goŋdhu, ga marrtjiya withiyarra djunuma buŋgawanha, ga ŋunhili milmana nhanukala nhe yurru Mawtjitj djalkthun ganuny'tja garrwarlilinydja,
bala yurru ŋayi buḻwaŋ'thunna ŋunhi ganuny'tja, wäŋanydja yurru warrpam'nha monyguma, buku‐ḻiw'maramana Yetjiptja, ga yolŋunha walalanha ga wäyinnha walalanha warrpam' yurru djiraŋ'mirriyirri, djetjimirriyirrina rumbal.”
Bala yuwalkthi maṉḏa bitjarrayina djalkthurrunana ŋunhi ganuny'tja garrwarlilinydja, bala yuwalkthi djiraŋ'mirriyinana marrtjina yolŋu'‐yulŋunydja ga wäyindja.
Ŋunhiyi gaḏamanmirrinydja yolŋu walala warrpam'nha djiraŋ'mirriyinana; yakana walala djingaryurrunanydja yukurrana nhäŋala Mawtjitjnhanydja, liŋgu walala gaḏamanmirrinydja ga bukmak Yetjippuyŋunydja yolŋu'‐yulŋu djiraŋ'mirriyinana.
Bala Garrayyunydja ŋayipinydja ŋanya ŋayaŋu‐ḏälkuŋalana ŋunhi buŋgawanhanydja, liŋgu ŋayipi ŋanyapinyay ŋayi rom‐ḏälkunhamina; yakana ŋayi mäkiri'‐witjurruna maṉḏaku dhärukku, bitjarra yana liŋgu bitjarra ŋunhi ŋäthili Garrayyu ḻakaraŋala Mawtjitjkala.
Bala Garray waŋanana Mawtjitjkala bitjarra, “Gaŋgathinydja nhe boŋgama, munhakumirri yana, bala marrtji withiyurru buŋgawanhana.” Bala yuwalkthi Mawtjitjtja gaŋgathina munhakumirri yana, bala marrtjina withiyara buŋgawanhana, ga ŋunhalanydja ŋayi waŋana nhanukala buŋgawawalanydja bitjarra, “Ŋarranydja gäŋala dhäruk Garraynha, Yitjuralpuyŋuwu Waŋarrnha. Bitjan ŋayi yukurra waŋanydja nhuŋu gam', ‘Djuy'yurrana ŋarraku miṯtjinhanydja, märr walala yurru buku‐ŋal'yun ŋarrakuna.
Ŋarra bini nhumalanha dhawar'maranha muka yulŋunydja, bukmakkunhana ḏe'maranha, yurru ŋarra gonha'yurrunayi nhumalanha, gonhana nhuma nhiniya walŋamirrina, märr nhuma yurru nhämana ŋarraku ganydjarrnha, märr yurru bukmak yolŋu walala buku‐ḻiw'marama wäŋakurru, bäpurru'yu ga bäpurru'yu yurru ŋämanydja, ga marŋgithirri ŋarraku yäkuwunydja.
<range>
<range>
Yurru mukthun yana nhe yukurra dhuwala nhepi garrwarkunharamirrinydja, ŋurruŋukunharamirri, wäwundhirri ŋarrakalayŋuwunydja miṯtjiwu. Nhe yaka djuy'yurruna ŋarraku miṯtjinha.
Bala goḏarmy'tja, ŋarra boŋgama djuy'yurru wärrknha, goḏu‐guṉḏamirrina maḻwurrk, ŋayi boŋguŋu marrtji burruḻ'yurru ŋonuŋmirrina dhikana, wiripuna yana; yakana balanyara bitjarrayi yukurrana ŋäthilinydja dhiyala Yetjiptja maḻŋ'thurruna.
Gatjuy, dhäwuny'tja barrkuwatjkuŋana yolŋu'‐yulŋuwunydja, walala yurru ŋäthiliyi ŋilitjandja wäyinnhanydja walalanha ga yolŋu'‐yulŋunha bala'lilina, liŋgu dhiyaŋuyi wärrkthunydja yurru buma rakunygumana, dhä‐monygumana bukmaknhana yurru wäyinnha walalanha ga yolŋu'‐yulŋunha, ŋunhi walala yurru marrtji djingaryun baṉarra'ŋuranydja wäŋaŋura.’” Ga bitjarra Mawtjitjthu ḻakaraŋalanydja buŋgawawala.
Ga dhäruktja dhuwalayi barrkuwatjthinana, ga wiripuwurru Yetjippuy yolŋu'‐yulŋu wirrkina beyaṉiyina Garraynha dhäruk ŋäkula, bala walala dhark‐dharkkuŋalana marrtjina wäyinnhanydja walalanha bala'lilina, ŋurrwu'lilina, ga walalaŋguway djämamirrinha walalanha yolŋu'‐yulŋunha.
Ga wiripuwurrunydja yakana ŋula märr‐yuwalkthina, ŋayaŋu‐yuḻkthurrunana ŋäkula Garraynha dhäruk; walalambalanydja yolŋu'‐yulŋu djämamirri walala ga wäyin walala ŋunhala yana baṉarra'ŋura marrtjina djinga'‐djingaryurruna.
Bala Mawtjitjtja waṉa‐djarryurrunana, garrwarkuŋala djiwarr'lili ŋunhi wapitja, bala yana Garrayyunydja djuy'yurruna wärrknha, goḏu‐maykarraṉ'mirrina, murryu'‐murryurrunana marrtjina, ŋutu'na dhikana maḻwurrk; Garrayyunydja marrtjina djirryunmaraŋalana guṉḏana ŋonuŋmirrina ŋunhimalanydja wäŋalili ŋarakalili Yetjiplilinydja. Ga ŋunhala bala baṉarra'ŋuranydja yolŋu'‐yulŋu ga wäyin walala warrpam'nha murrmurryurruna, ga dharpanydja marrtjina ḏaw'‐ḏawyurruna buḻwaŋ'thurrunana.
<range>
<range>
<range>
Yurru ŋunhalanydja wäŋaŋura yäkuŋura Gutjindja, ŋunhi Yitjuralpuyŋu yolŋu'‐yulŋu yukurrana nhinana, bäyŋu warray bumara; yakana ŋula waŋgany guṉḏa dhuryurruna ŋunhimala wäŋalili.
Yo. Mukthurrunaŋga yana yukurrana maḻwurrkthunydja dharyurruna ŋunha Yetjippuynydja, bala buŋgawanydja wäthurruna biyapul maṉḏaku Mawtjitjku ga Yärungu, bala waŋanana maṉḏakala bitjarra, “Ŋarrapi yana yätjtja. Garray warray dhuwala rom‐dhunupanydja, ga ŋarranydja ga ŋarraku miṯtji, ŋanapurrunydja dhuwala rom‐djarrpi'mirrina yana.
Ŋäŋ'thurra bukumirriyaŋa Godnha, märr yurru ŋayi gulkthunna dhuwalayi wärrktja, bala ŋarra yurru djuy'yunna nhumalanha dhuwala yulŋunydja; yakana nhuma yurru weyindja nhina dhiyala.”
Ga Mawtjitjtja waŋana nhanukala bitjarra, “Dhawaṯthundja ŋarra yurru dhipuŋuru, bala ŋarra yurru waṉa‐djarryun Garraywalana, bala yurru maḻwurrktja gulkthunna yana; yakana yurru biyapulnydja guṉḏa djirryun. Yo, wärrktja yurru dhawar'yunna, märr nhe yurru marŋgithirrina, liŋgu wäŋa dhuwala munathany'tja nhanŋuway dhulŋuŋu Garraywu,
yurru nhenydja ga nhuŋu miṯtji yaka warray nhanŋu märr‐ŋal'yun ŋuli yukurra.” Bitjarra ŋayi Mawtjitjthu ḻakaraŋala buŋgawawalanydja, yurruna ŋayi marrtjinanydja, gonha'yurrunanydja ŋanya.
Bala ŋayi biyapul waṉa‐djarryurruna Garraywalana, dhunupa maḻwurrktja marrtjina gulkthurrunana ḏaḏawyurrunana; yakana biyapulnydja ḻarryurruna guṉḏa wäŋalili, yurru ŋathanydja ga borum malanha liŋguwuynha djarwatkunharana ŋurikiŋiyina wärrkkuŋuna.
<range>
<range>
Märr ŋayi buŋgawayu nhäŋala maḻwurrktja mukthunaranydja, bala biyapul marrtjina yätjthina, romdja ŋayi wuṉḏaŋarrkunharaminayi, ga yaka yana ŋayi djuy'yurruna Yitjuralnhanydja, bitjarra yana liŋgu ŋunhi Garray waŋana Mawtjitjkalaŋukurru dhä‐ŋäthili wal'ŋu.
<range>
Biyapul Garrayyu djuy'yurruna maṉḏanha Mawtjitjnha ga Yärunnha bitjarra, “Gatju biyapul marrtjiya bala buŋgawawala, liŋgu ŋarra ŋanya ŋunhiyi ŋayaŋu ḏälkuŋala, märr yurru ŋarra biyapulnha wal'ŋu dharrpal rom djäma dhiyala wäŋaŋura, märr yurru bukmakthuna yolŋuyu walalay nhämanydja.
Walala yurru yukurra ḻakarama walalaŋgalaŋuwu yumurrku'wuna ga gutharra'mirriŋuwuna walalaŋgu, ḻakaramana walala yurru yukurra ŋunhiyi ŋarrakuŋu djämanydja, ŋunhi ŋarra nhaltjarra djäma Yetjippuyŋunha yolŋunha walalanha, märr yurru nhumanydja marŋgiyirri ŋarraku, ŋunhi ŋarranydja yuwalk yana Garray.” Ga bitjarrayi ŋayi Garrayyu ḻakaraŋalanydja.
Yuwalkthi maṉḏa marrtjina, bala waŋananydja nhanukala bitjarrana, “Garraynydja yukurra waŋa bitjan, ‘Nhätha yurru nhe dharraḏakunhamirrinydja nhunapinyay nhe, bala nyilŋ'maranharamirrinydja ŋarrakala. Djuy'yurrana ŋarraku miṯtjinhanydja, walala yurru marrtjina, ga buku‐ŋal'yunna ŋarraku.
Ŋuli nhe yurru yakanydja djuy'yun ŋarraku miṯtjinha, ŋarranydja boŋgama guḻku'na miṯtji ḏetjnha djuy'yurru, walala boŋgaŋu wäŋanydja dhuwala nhipala warrpam'nha monyguŋu, ga ḻukina marrtji warrpam'nha nhä marrtji dhika ŋuthan dhiyalami wäŋaŋura, mulmu ŋatha dhika nhä; warrpam'nha ḻuki marrtji djarwatkuŋuna, ga balany'tja boŋguŋu nhumalambala warrpam'nha gungaŋu ḏetjthuna.’”
<range>
<range>
Ga walala ŋuriki buŋgawawunydja djämamirri walala waŋana buŋgawanha bitjarra, “Dhiyaŋunydja gay' ḏarramuyu yukurra marina djäma ŋilimurruŋgu bitjanna liŋgu. Nhätha ŋayi yurru dhuwala ḏaḏawyundja? Nhämirri nhe ŋuli djuy'yurru Yitjuralpuyŋunhanydja yolŋu'‐yulŋunha, marrtjinyamaraŋana walalanha djuy'yurrana, märr yurru walala yukurra buku‐ŋal'yunna walalaŋgalaŋuwu Godkuna, märr yurru walalaŋgala waŋarryunydja ŋuriŋi yaka muka baḏuwaḏuyun dhuwala wäŋa.”
Bala ŋayi buŋgawayunydja djuy'yurrunana Mawtjitjkuna ga Yärunguna, ga waŋana bitjarrana, “Nhuma yurru marrtjina, ga buku‐ŋal'yunna nhumalaŋgalaŋuwu Garraywuna Godkuna. Yurru yaka bukmaktja yurru marrtji; nhumapi ga ḻurrkun' märr.”
Ga ŋayinydja Mawtjitjtja buku‐wakmaraŋala waŋana bitjarra, “Bukmak yana ŋanapurru yurru ḻaw'yun marrtji, ŋanapurruŋgu yumurrku' ga worru'‐wurruŋu, bukmaknha yana, ga bitjandhi liŋgu ŋanapurru yurru märrama djaw'‐djawyundhi wäyinnhanydja walalanha ŋanapurruŋguway buliki ga bembi ga nanikut. Bukmak ŋanapurru yurru marrtji ḻaw'yun, liŋgu ŋanapurru yurru yukurra buŋgulnha djäma, märr‐ŋal'yunna ŋanapurruŋgalayŋuwu waŋarrwuna Godkuna.”
Ga ŋayinydja bäy buŋgawanydja waŋana bitjarra, “Djamarrkuḻiny'tja yurru ga dhäykawurrunydja yaka marrtji. Ŋuli nhumanydja djäl marrtjinyarawu, nhumapi yurru ḏarramuwurru marrtji, ga buku‐ŋal'yun Godkunydja, yurru yaka bukmakthirrinydja yurru marrtji.” Bala ŋayi buŋgawayunydja yänguŋalana Mawtjitjnhanydja ga Yärunnhanydja, yakana ŋayi biyapulnydja waŋana maṉḏanha.
<range>
Bala Garraynydja waŋana Mawtjitjkala bitjarra, “Goŋ‐garrwarthiya bala garrwarlili, märr yurru ŋuriŋi ḏetjthunydja malaŋuyu warrpam'thuna ŋäkirrmarama monyguma dhuwala wäŋanydja.”
Bala Mawtjitjtja waṉa‐garrwarthina goŋ‐wapitja'mirri, bala Garrayyunydja djuy'yurruna dhaŋaŋnha dhika ḏetj, bala walala marrtjina bunananydja, marra‐muk bitjarra, ŋunhala wäŋaŋura Yetjiptja, bala ŋayi ŋuriŋiyi ḏetjthunydja warrpam'nha wäŋa ŋunhi munathany'tja gungaŋala, bala walala marrtjina ḻukanana mulmu, man'tjarr, borum dhika nhä djarwatkuŋalana.
<range>
<range>
Ga yänayi ŋayi buŋgawanydja wäthurruna maṉḏaku Mawtjitjku ga Yärungu, “Waḏutja go,” bitjarra. Bala maṉḏa marrtjinana‐wala, ga ŋunhala ŋayi waŋana maṉḏakala bitjarra, “Ŋayaŋu‐yätjkuŋala ŋarra Garraynha yulŋunydja bay, nhumalaŋgu Waŋarrnha, ga nhumalanhayi.
Bäy‐ḻakaraŋa ŋarraku yätjpuynydja ŋi', ga waŋiyana Garraynha dhiyaku buwayakkunharawuna, rakunydhinyaramirriwunydja,” bitjarra.
Bala yuwalkthi Mawtjitjthunydja gonha'yurrunana buŋgawanhanydja, bala marrtjinana, ga bukumirriyaŋala Garraynhana.
Bala dhunupa Garrayyunydja djuy'yurruna wata dhika ŋutu'na ŋanyana; bala ŋuriŋiyi bo'yurrunana watayunydja, djaw'yurrunana ŋunhi ḏetjnhanydja walalanha, bala guḻwuḻmaraŋala dhikana gapulilina. Yakana ŋula waŋganynha ḏetjnha meṉguŋalanydja.
Bala Garrayyunydja buŋgawawunydja biyapul ŋayaŋu‐ḏälkuŋala, liŋgu nhanŋunydja rom ḏälthinana; yakana ŋula ŋayi yurru djuy'yun Yitjuralpuyŋunhanydja miṯtjinha.
Bala Garrayyu waŋana Mawtjitjnha bitjarra, “Waṉa‐garrwarthiya djiwarr'lili, bala yurru wäŋanydja dhuwala buku‐ḻiw'marama munhayuna monyguma.”
Ga yuwalkthi Mawtjitjtja waṉa‐garrwarthina djiwarr'lili, bala marrtjina munhanydja yupthurruna, bena dhika warumukthinana, ḻiw'maraŋalana ŋunha Yetjiptja, warrpam'nha warumukthina.
Yolŋu'‐yulŋunydja yakana ŋula nhänharamina, ga yakana walala dhawaṯthurruna ŋula warraŋullilinydja, liŋgu warumuknha yukurrana djingaryurruna ḻurrkun' walunydja ŋupara. Yurru Yitjuralpuyŋunydja bäpurru' yukurrana nhinana baḏayala'ŋura warray.
Bala ŋayi buŋgawanydja wäthurrunana Mawtjitjkunydja, ga waŋana bitjarrana, “Gatju nhuma yurru marrtjiyana yulŋunydja, ga buku‐ŋal'yurrana ŋunhilina ŋanhdharkŋurana wäŋaŋura. Djaw'yurra galki nhumalaŋguway yumurrku'nhanydja, yurru wäyindja nhuma yurru yaka märraŋa, dhiyala bäyma walalanydja yurru.”
Ga ŋayi Mawtjitjtja waŋana bitjarra, “Yä‐ä‐äw, dhuwala ŋanapurru yurru mundhurr muka wekama, bathan gurthalili barŋlili wäyinnhanydja.
Djaw'‐djawyun ŋanapurru yurru warrpam ŋanapurruŋguway wäyindja malanha, yakana ŋanapurru yurru waŋganynha ŋula gonha'yun dhipala. Bukmak yana ŋanapurru yurru djaw'‐djawyun, märr yurru ŋanapurru buku‐ŋal'yun ŋamathama wal'ŋu yana Godkunydja. Ŋayipi yurru yana ŋanapurruŋgunydja ḻakarama nhä ŋanapurru yurru wekama nhanŋu mundhurr, ŋunhi ŋanapurru yurru bunanydja ŋunhalayi wäŋaŋura.”
Yurru buŋgawanydja mukthurruna yana rom‐ḏälthina, bili Garrayyu ŋanya liŋguna gonha'yurrunana; yakana ŋayi djuy'yurruna walalanha dhawaṯmaraŋalanydja.
Bala buŋgawayunydja waŋana Mawtjitjnha bitjarra, “Gatjuy, marrtjiyana. Yarrkthurrana ŋarrakalanydja. Yakana ŋarra yurru bulunydja nhuna buku nhäma. Ŋuli nhe biyapulnydja yurru roŋiyirri, ŋarranydja yurru nhuna bumana rakunygumana.”
Bala Mawtjitjtja waŋana buku‐wakmaraŋalana, “Ŋe, manymak muka. Yakana nhe yurru ŋarranha buku‐nhäma biyapulnydja.”
Ga biyapul ŋayi Garray God waŋana Mawtjitjkala bitjarra, “Waŋganynha biyapul ŋarra yurru djäma dhiyala Yetjip, waŋganynha biyapul yätj rom yurru maḻŋ'thun ŋurukuyi buŋgawawu, ga dhiyaku wäŋawu bukmakku yana Yetjippuyŋu, ga dhurrwaraŋuru ŋuliŋuruyinayi ŋayi yurru djuy'yundja nhumalanha, gukumana yana yurru nhumalanha ŋuliŋuruyi nhanukiyingalay wäŋaŋurunydja warrpam'thuna.
Ḻakaraŋa ŋarrakalaŋuwa yolŋu'‐yulŋuwanydja Yitjuralpuyŋuwanydja, ḏarramuwurrumbala ga dhäykawurrumbala, walala yurru marrtji yukurra, ga ŋäŋ'thun marrtji Yetjippuyŋunha yolŋu'‐yulŋunha ŋamakurru'wu malawu girri'wu garwarrwarr'wu, miny'tjimirriwu dhika nhäku malaŋuwu girri'wu mel‐wiḏi'mirriwu,” bitjarra.
Ga yuwalkthi ŋayi Garrayyu guŋga'yurrunanydja nhanŋuway yolŋu'‐yulŋunhanydja, bala walala ŋunhi Yetjippuyŋuyunydja yolŋu'‐yulŋuyu bena marrtjina rarr'yurruna walalambala dhaŋaŋnha mirithirrina ḻatju'mirrinydja dhikanydja ŋanya girri' malanha. Ga bitjarrayi liŋgu ŋayi Garrayyunydja garrwarkuŋalana ŋurruŋukuŋalana wal'ŋu ŋanya Mawtjitjnha, bala ŋuriŋi buŋgawawalaŋuyunydja djämamirriyu walalay ga bukmakthu ŋuriŋi yolŋu'‐yulŋuyu ḻakaraŋala ŋanya Mawtjitjnhanydja dharrpalnha ŋayi ŋunhiyi yolŋu Mawtjitjtja.
Ga biyapulnydja ŋayina marrtjina Mawtjitjnha nhanukala buŋgawawalana, bala ḻakaraŋala bitjarrana, “Garraynydja waŋana bitjarra gam', ‘Yalalanydja yurru dhika buku‐rangunydja wal'ŋu, ŋarranydja yurru ŋarrapinydja marrtjina yukurra balakurru‐wala Yetjipkurrunydja,
ga bukmak yurru ŋunhiyi maḻamarrmirrinydja yumurrku' Yetjippuyŋu marrtji raku'‐rakunydhirrina. Nhuŋu yurru buŋgawawu gäthu'mirriŋu rakunydhirri, yana liŋgu‐u‐u ŋunhana‐wala ga djämamirriwala maḻamarrmirriwala yumurrku'wala wapthun, ga bitjandhi liŋgu yurru wäyindja mala maḻamarrmirri yana dhawal‐wuyaŋinyara ŋurruŋuwuy raku'‐rakunydhirri.
Ga rirrakaynydja yukurra yurru nyä'yunminyaranydja buṯthunna balakurruyi wäŋakurrunydja Yetjipkurru.
Yurru ŋarrakunydja yolŋu walala yurru nhina yukurra mäwaya'ŋurana yanana, yakana yurru ŋula waŋganydhu wuŋgandhu walalaŋgala wäŋaŋura gukthun; yakana yurru ŋula waŋgany yolŋu ŋarrakunydja miṯtji ŋayaŋu‐yätjthirri ŋuriŋiyi mariyunydja. Yo, bukmakthuna yurru dharaŋandja ŋunhi ŋarra barrkuwatjkuŋala Yetjippuyŋunha ga Yitjuralpuynha, liŋgu Yetjippuynydja walala yurru nyä'yunmirrina marrtji ŋuriŋiyinayi murrmurryunarayuna marrtjinyarayu, ga ŋarrakunydja miṯtji yurru yolŋu walala yukurra nhina walŋamirri warray dhika wal'ŋu.
Walala yurru djämamirrinydja walala nhumalaŋgu marrtji, bala ṉepaḻ‐nyilŋ'thunna ŋarrakalanydja, bala waŋa yurru bitjanna, “Gatjuy yarrkthurrana‐wala ŋanapurruŋgala wäŋaŋurunydja dhipuŋurunydja, bukmakthiyana yana walala.” ’ Ga dhäŋuru ŋuliŋurunydja ŋarra yurru marrtjina yanana‐wala.” Ga bitjarra ŋayi yukurrana Mawtjitjthu ḻakaraŋalanydja nhanbala buŋgawawanydja. Bala ŋayi gonha'yurruna ŋanya buŋgawanhanydja ŋunhi Mawtjitjthu, yurru ŋayi marrtjinanydja ŋaramurryinana manapara.
Bala ŋayi Garraynydja waŋana Mawtjitjkala bitjarra, “Ŋunhayi buŋgawanydja nhuŋu yurru yakana mäkiri'‐witjun yukurra, mäkiri' ŋayi yurru dhaḻ'yunmirri yukurra nhokalaŋuŋuru ŋänharaŋurunydja dhärukŋurunydja, märr yurru ŋarra yukurra djäma biyapulnha wal'ŋu ganydjarr‐ḏumurruyu romdhu dhiyala Yetjiptja wäŋaŋura.”
Ŋe, maṉḏa Mawtjitjthu ga Yärundhu milkuŋala bukmak ŋunhi ganydjarr ḏilkurrunydja milma buŋgawawala, yurru rom nhanŋunydja wuṉḏaŋarrnha, liŋgu Garrayyunydja ŋanya rom‐ḏälkuŋalana, yakana ŋayi ŋuriŋi buŋgawayunydja Yitjuralnhanydja yolŋunha walalanha djuy'yurruna dhawaṯmaraŋala nhanukiyingalanydja wäŋaŋuru.
Yo, ŋunhalaŋga bäyma yana wäŋaŋura Yetjip, Garray waŋana maṉḏakala Mawtjitjkala ga Yärungala, ga bitjarra ŋayi ḻakaraŋalanydja gam'.
“Dhiyaŋunydja ŋaḻindiyu yurru djingaryun yukurra ŋurruŋuna wal'ŋu, bitjanna bitjan ŋuli ŋurru‐yirr'yun yuṯana dhuŋgarra nhumalaŋgu.
Ḻuŋ'maraŋa warrpam'thurra yana yolŋu'‐yulŋunha Yitjuralpuyŋunhanydja, bala ḻakaraŋa walalambala biyakana, ‘Waŋga'‐waŋganydhu nhuma yurru ḏarramuwurruyu märra'‐marrama wäyin malanha bembi nhumalaŋgalaŋuwu malawu, yurru ŋunhiyi bembinydja wäyindja ḻatju' yana wal'ŋu ŋula nhämiriw ḏarramu, yuṯa wal'ŋu yana waŋganymirri dhuŋgarramirri.
<range>
<range>
Nhuma yurru märramanydja, bala nhäma'‐nhamana yukurra ŋula nhämunha' ḻurrkun' walu, ga munhakunydja ŋunhi ŋayi yurru Garray waŋa bitjan, nhuma ḏarramuwurruyu waŋga'‐waŋganydhu yurru buŋa marrtjiya ŋunhiyi wäyinnhanydja, mayaŋ' gulkthu'‐wulkthurra, bala dhiṯthurrana gulaŋdja banikin'lilina malaŋulili.
Ga ŋuriŋi gulaŋdhunydja nhuma yurru ŋämiṉna wäŋana dhurrwarana, gali' maṉḏanha ga garrwar buku ŋunhi dhurrwara.
Ga bukmak nhumalaŋgu yurru ŋunhi gurruṯu'mirrinydja ŋunhilina warrpam'nha wäŋaŋurana djinawa'na, bala nhuma yurru ŋuriŋiyinydja munhaku ḻukana yukurra ŋanaktja ŋunhiyi wäyinnha. Nhuma yurru bathandja ŋunhiyi ḻirrwi'lili, ga ḻukiya bukmakthu yana nhuma warrpam'thurra yana dhawar'maraŋa.
<range>
Ga ŋunhi yurru bäythinyarawuynydja, nhumanydja yurru dhuŋgur'yurrana yana, gurthalilina djalkthurra, yakana gurrunharra goḏarr'wunydja.
Ga bitjan yurru nhuma ŋunhiyi ḻukanydja gam'. Bukmak nhuma yurru warrpam dhaṯthunmirri yukurra ŋamathanharamirri yana, girri'‐ŋamathirri marrtjinyarawuna, djalkirilili dhapathuŋ, ga ŋarambiya'yunydja nhe yurru gäma dharpa gaṉdji'yunarawu. Ga ḻukanydja nhuma yurru waḏutja yana, liŋgu nhuma yurru yukurra ŋunhi ḻukanydja märr‐ŋal'yun muka manapan ŋarraku, Garraywu nhumalaŋgalaŋuwu, ŋunhi ŋarra yurru ŋurrwu'yunmarama nhumalanha, walŋakuma ŋunhiyinydja bitjan yurru.’” Ga bitjarra ŋayi Garray waŋananydja yukurrana.
Ga biyapul ŋayi Garrayyu ḻakaraŋala Mawtjitjkala bitjarra, “Ŋulinyaramirriyuyi munhayunydja ŋarra yurru marrtjina yukurra ḻäy‐yuḻkmaramana dhuwala wäŋa Yetjiptja, ga bukmak yurru ŋunhi Yetjippuyŋunydja djamarrkuḻi' maḻamarrmirrinydja murrmurryunna marrtji, yolŋu'‐yulŋu ga wäyin walala. Ŋarra yurru bumanydja, baḏuwaḏuyunna marrtji warrpam'thunna nhä malanha ŋunhi Yetjippuyŋuyu walalay ŋuli yukurra ḻakarama waŋarrkuma, liŋgu ŋarrapi dhuwala waŋgany yana Garray Godtja.
Yurru maŋguny'tja ŋunhiyi dhärrana yukurra yurru bitjan yiŋarray'nha ŋunhili dhurrwaraŋura nhumalaŋgala buṉbuŋurana, nhämanydja ŋarra yurru ŋunhiyi maŋgu', bala ŋarra yurru yana nhumalanha ḻäy‐yuḻkmaramana, ŋäkirrmaramana gunganhamirriyamana. Yakana yurru ŋula nhäyu rerriyu nhumalanha ŋayathamanydja, ŋunhi ŋarra yurru bumanydja marrtji bala Yetjipkurrunydja.” Bitjarrana ŋayi Garray waŋananydja.
Ga bitjarrayi liŋgu ŋayi waŋana Mawtjitjnhanydja, “Yo, gupaḏalkuma yana nhuma yurru guyaŋirrinydja yukurra dhuwalayi Ḻäy‐yuḻkmaranharamirrinydja walu. Bitjanna liŋgu dhuŋgarra‐watjirri nhuma yurru waŋgany‐manapanmirrinydja nhumalaŋgu djamarrkuḻiny'tja, ga guyaŋirri dhuwalayina walu ŋunhi ŋarra walŋakuŋala nhumalanha rakunyŋuru, ŋunhi nhumalanha gungaŋala ŋuriŋi maŋgu'yu wäyingala.
Ga ŋulinyaramirriyu ŋunhi nhuma yurru yukurra guyaŋirri dhuwalayi rom, nhuma yurru ḻuka yukurra ŋathanydja ruwaŋga'miriw yana. Ŋurruŋunydja nhuma yurru Yitjuralpuyŋuyunydja bukmakthu yana yäkthun yukurra ḏarrtjalkkuma nhumalaŋguway wäŋanydja, djalkthurrana marrtjiya ŋunhiyi ŋatha‐ruwaŋga'kunharawuynydja. Ŋuli ŋayi yurru ŋula yolthu ḻuka ruwaŋga'kunharawuymirrinydja ŋatha ŋulinyaramirriyu, ŋayinydja yurru ŋunhiyinydja yakana biyapul ŋarrakunydja yolŋu.
Yo, nhuma yurru waŋgany‐manapanmirri yukurra yulŋunydja bukmak yana, bala buku‐ŋal'yunna yurru ŋarraku. Nhuma yurru gananna wiripunydja malanha djäma, bala mulkiyanydja ŋayathaŋanydja dhuwalayina rom, guyaŋiya balayi roŋiyiya ŋunhiyi walu ŋunhi ŋarra nhumalanha dhawaṯmaraŋala ŋuliŋuruyi Yetjipŋuru wäŋaŋuru, ŋuliŋuruyi garrpiṉminyaraŋuru romŋuru.
<range>
<range>
Yo, ŋuriŋiyinydjayi waluyu nhuma yurru yukurra ḻuka ŋatha ruwaŋga'miriw yana, yakana yurru ŋula waŋganydhu yolŋuyu ḻuka ruwaŋga'kunharamirrinydja ŋatha.” Ga bitjarrana ŋayi Garray waŋananyda Mawtjitjkala.
<range>
Bala Mawtjitjtja wäthurruna waŋana, buku‐ḻuŋ'maraŋala ŋurru'‐ŋurruŋunha Yitjuralpuyŋunha, bala ḻakaraŋalana walalambala bitjarrana gam'. “Bukmakthu bäpa'mirriŋuyu walalay, nhuma yurru märra'‐marrama yothu wäyin yäku läm, waŋga'‐waŋgany wäŋawu malanyŋuwu nhumalaŋguway nhuma, bala buŋa'‐buŋanydja nhuma yurru wäyindja, ga gulaŋdja märraŋa rupa'lili ḏolaŋlili.
Bala nhuma yurru märraŋanydja mäṯ, bala guḻwuḻmaraŋa gulaŋlilina, bala biḏi'‐biḏiyurrana dhurrwara bala' malanha nhumalaŋguway, garrwarkurru buḏapmaraŋa, ga gali'kurru maṉḏaŋukurru gulaŋdhu biḏi'yurra. Bala gärri'‐garriyana nhuma yurru wäŋalilinydja malaŋulili, nhepi ga nhuŋu yumurrku', ga nhiniyanydja yukirriya mukthurra ŋunhala bili djinawa' yana, ga yaka dhawaṯthurranydja, yana liŋgu ga goḏarr boŋgama.
Liŋgu Garray marrtji yurru yukurra ḻiw'marama Yetjipkurru, buma marrtji yurru Yetjippuyŋunha yolŋu'‐yulŋunha. Marrtjinydja ŋayi yukurra yurru bala'lili ga bala'lili, nhäma marrtji yurru, ga ŋunhi ŋayi yurru nhäma bala' dhurrwara ŋämiṉara gulaŋmirrinydja, ŋayi yurru Garrayyu ŋapa‐ŋäkirrmarama, ŋurrwu'yunmarama ŋunhiyinydja bala', märr yurru walŋa‐wuḻktja yakana gärri ga buma nhumalanhanydja.
“Ga biyaka bili dhuŋgarra‐watjiya yukirriya roŋiyiyanydja bala guyaŋiya yurru, nhumapi ga nhumalaŋgala gäthu'mirriŋuyu walalay.
Ga ŋunhi nhuma boŋguŋu gärri ŋunhamalanydja wäŋalili ŋunhi ŋayi yurru Garrayyu wekama nhumalaŋgu, ŋunhi ŋayi nhumalanha dhawu'mirriyaŋala, nhumanydja yurru biyakana liŋguna guyaŋiyanydja yukirriya dhuwalayi, ga djäma dhuḏakthurra dhuŋgarra‐watjiyana yana.
Ga ŋunhi walala yurru yumurrku'yunydja dhä‐wirrka'yun nhumalanha bitjandja, ‘Nhä dhuwalanydja rom mayali'? Nhäku ŋilimurru yukurra bitjandja ŋuli?’ bitjanna yurru,
bala nhumanydja yurru biyaka waŋiya yumurrku'wunydja ḻakaraŋa. ‘Dhuwalayinydja Garraywuna wal'ŋu Ḻäy‐yuḻkmaranhamirrinydja Rom. Ŋilimurru yukurra dhuwala bitjandhinydja buma wäyinnhanydja. Garraywuna buku‐ŋal'yunarawu, liŋgu dhuwalana ŋilimurru ŋuli yukurra guyaŋirri dhä‐ŋäthiliŋuwuy ŋurukuy, ŋunhi ŋayi Garrayyu djuḻkmaraŋala ŋurrwu'yunmaraŋala ŋilimurrunha Yitjuralnha ŋunhala Yetjip. Ŋayi bumara rakunyguŋala Yetjippuyŋunhanydja yolŋu'‐yulŋunha, yurru ŋilimurrunhanydja ŋayi walŋakuŋala warray.’ Bitjandhi nhuma yurru ḻakaramanydja nhumalaŋgalayŋuwu yumurrku'wunydja, marŋgikuŋanydja walalanha.” Yo, bitjarra ŋayi Mawtjitjthu ḻakaraŋalanydja, bala walala yolŋu'‐yulŋunydja buku‐nyilŋ'thurrunana, bala buku‐ŋal'yurruna Garraywuna.
Ga ŋuliŋurunydja dhurrwaraŋuru walala yolŋu'‐yulŋu Yitjuralpuyŋunydja ḻaw'yurruna balayi walalaŋgiyingalay wäŋalilina malanyŋulili, ga dhunupa djämana‐marrtjina ŋunhi nhaltjarra Garrayyu ḻakaraŋala maṉḏakala Mawtjitjpa ga Yärunba. Walala märra'‐marraŋalanydja marrtjina yothu wal'ŋu wäyin läm yuṯamirri yana dhika ḻatju'mirri, ga ŋuriŋinydja waluyu ŋunhi ŋayi Garrayyu ḻakaraŋala, walala bumarana wäyinnhanydja malaŋunha, bala gulaŋdhuna biḏi'‐biḏiyurruna balany'tja dhurrwaranydja malanha, bala walala bukmakthinana gärrinanydja walalaŋgiyingala bala'lilinydja miṯtjiŋulili, bala ḻukanana yukurrana ŋunhiyi wäyindja rumbalnydja girri'‐ŋamathina gananarawuna gupaḏalkunharawuna Yetjippuyŋunydja wäŋawu.
Ga ŋulinyaramirriyu liŋgu munhaku, buku‐ranguna dhika djeḏana, bala yana Garraynydja marrtjinana yukurrana ŋuliwitjarrana wäŋakurrunydja, bala bukmakpana Yetjippuynydja gäthu'mirriŋu walala maḻamarrmirrinydja murrmurryurrunana marrtjina, ŋulaŋuru bili buŋgawawala, nhanŋu yothu, yana liŋgu‐u‐u ga gali'wuywala wapthurruna, ga bitjarrayi bili bulikiny'tja walala maḻamarrmirri rakunydhinayi marrtjina.
Bala ŋayi buŋgawanydja gaŋgathina munhaku yana, bala nyä'yurrunana yukurrana nhanukalayŋuwu gäthu'mirriŋuwuna, ga djämamirri walala nhanŋu bitjarrayi bili nyä'yunmina walalaŋgalayŋuwunydja gäthu'mirriŋuwu walalaŋgu, ga bukmaknha Yetjippuyŋu nyä'yunminanydja marrtjina, liŋgu bukmakŋurana bala'ŋura maḻamarrmirrinydja gäthu'mirriŋu walala murrmurryurrunana, yakana ŋula waŋganyŋura bala'ŋura ŋayi djuḻkmaraŋalanydja.
Ŋe, ŋuriŋiyi yana bili munhaku, ŋayi buŋgawanydja ŋunhiyi wäthurruna maṉḏaku Mawtjitjku ga Yärungu, bala ŋayi waŋana maṉḏakala bitjarra, “Gatjuy ḻaw'yurrana walala. Yarrkthurrana dhipuŋurunydja wäŋaŋuru, nhuma maṉḏa ga yolŋu walala bukmak Yitjuralpuyŋu. Gatjaḻa ḻaw'yurrana, marrtjiyana walala ga buku‐ŋal'yurrana Garraywuna, biyakayina bitjarra nhuma yukurrana ḻakaraŋala.
Djaw'‐djawyurrana bukmaknha nhumalambalayi wäyinnhanydja walalanha, bala marrtjiyana. Ga biyakayi bukumirriyaŋa ŋarrakunydja.”
Ga bitjarrayi bili walalanydja yolŋu'‐yulŋuyu Yetjippuyŋuyunydja gukuŋalayi, djuy'yurrunana walalanha, “Waḏutja dhawa‐yawaṯthurrana gatjuy, gundupuŋana. Ŋanapurru ŋuli bukmaknha murrmurryurru,” bitjarra.
Bala walala Yitjuralpuyŋunydja yolŋu'‐yulŋu ḻaw'yurranana, galkarana girriny'tja walalaŋguway ḻaw'‐ḻawmaraŋala ḻambarrlilina, ga bitjarrayi liŋgu walala märraŋalayi ŋunhiyi ŋatha ruwaŋga'kunhamiriwnydja, yurru ḏikuna, bala yana wäŋgaŋalana ŋuriŋi yana liŋgu munhaku.
Yo, dhä‐ŋäthili muka yana, ŋayi Mawtjitjthu waŋananydja Yitjuralpuyŋunhanydja yolŋu'‐yulŋunha, walala yurru marrtji Yetjippuyŋuwala yolŋu'‐yulŋuwala, gombu'‐gumbunharawu girri'wu balanyarawunydja gam', bulayiwu garwarrwarr'wu ga girriŋgirriŋ'ku, ga wiripuŋuwu girri'wu malaŋuwu, ḻatju'mirriwu wal'ŋu dhika yana girri'wu.
Walala Yitjuralpuyŋunydja marrtjina, bala gombu'‐gumbuŋalana girriny'tja, bala walalanydja Yetjippuyŋuyunydja waḏutjana marrtjina rarr'yurrunanydja, liŋgu Garrayyu walalanha ŋayaŋu‐ḻapmaraŋala, bala walala wuyurrunana wirrkina walalaŋgu. Yo, ŋunhi walala ŋulinyaramirriyu munhaku dhawaṯthurrunanydja yukurrana ŋulaŋuru Yetjipŋurunydja, walala gutjkutjthurrunanydja ḻatju'mirrina girriny'tja dhikana, ŋunhi walala galkara yukurrana Yetjippuyŋuwuŋu yolŋu'‐yulŋuwuŋu dhä‐ŋäthili wal'ŋu.
Yo, bukmakthinana Yitjuralpuyŋunydja ḻaw'yurruna, bala marrtjinana dhawaṯthurrunana, gonha'yurrunana Yetjippuynydja wäŋa ŋuriŋi yana liŋgu munhaku ŋunhi ŋayi Garrayyu walalanha ŋurrwu'yunmaraŋala. Marrtjinanydja walala yukurrana‐a‐a, yana liŋgu‐u‐u wäŋa marrtjina mulkana yäku Djakutpuy, ga ŋunhalayina walala gulyurrunanydja, guḻku'na dhika yolŋu'‐yulŋunydja, bena mala ŋula nhämunha'na, ga balanyara yana liŋgu biyapulnha dhaŋaŋnha dhäykawurrunydja ga yumurrkuny'tja miṯtji.
Ga bitjarrayi bili wäyindja walala bukmak yana wunybir'yurruna, bulikiny'tja ga lämdja guḻku'na dhikana dhaŋaŋnha.
Ga ŋunhalayina wäŋaŋura ŋunhi walala gulyurruna, bala walala batharana yukurrana ŋathanydja, yurru ruwaŋga'miriw ŋunhiyi ŋathanydja, liŋgu walalanha gukuŋala ŋunhi waḏutja yana ŋuliŋuruyi wäŋaŋuru Yetjipŋurunydja.
Yo, walala Yitjuralpuyŋunydja yukurrana nhinana ŋunhala Yetjiptja weyinnha dhikana, dhuŋgarranydja‐ŋupara bo‐wandrut ga dhaytina (430‐na), yurruna walala ŋunhi dhawaṯthurrunanydja marrtjinanydja‐wala.









Ŋe. Walala Yitjuralpuyŋuyunydja yolŋu'‐yulŋuyu yana märr‐yuwalkthina märraŋala dhäruktja ŋunhi nhaltjarra Garrayyu ḻakaraŋala maṉḏapala Mawtjitjpa ga Yärunba,
ga ŋuriŋi yana liŋgu munhaku Garrayyu gäŋala dhawaṯthunmaraŋalana Yitjuralpuyŋunhanydja yolŋu'‐yulŋunha, yarrkthunmaraŋalana ŋulaŋuru wäŋaŋuru Yetjipŋurunydja, guḻku'na bena yolŋu'‐yulŋu miṯtjinydja.
Bala Garray waŋana Mawtjitjkala bitjarra gam',
“Ŋarrakunydja nhe yurru gulk‐gulkthurra barrkuwatjkuŋa yolŋu'‐yulŋunha maḻamarrmirrinha yana, ga wäyinnha walalanha maḻamarrmirrinha, liŋgu bukmak yurru maḻamarrmirrinydja ḏarramuwurru ŋarrakuwaynha yana, bitjanna liŋguna yurru weyinŋumirrina.”
Bala ŋayi Mawtjitjthunydja ḻakaraŋalana yolŋu'‐yulŋuwalanydja bitjarrana, “Yaka meṉguŋa dhuwalayinydja walu ŋunhi nhuma dhawaṯthurruna ŋulaŋuru Yetjipŋuru. Guyaŋiya ŋunhiyi ŋunhi nhuma yukurrana garrpiṉara nhinana ŋonuŋdhu ŋuriŋi romdhu, yurru ŋayi Godthunydja nhumalanha ŋuliŋuruyi dhawaṯmaraŋalana nhanukiyingalana ŋayi wal'ŋu yana ganydjarryu. Ga ŋunhi nhuma yurru waŋgany‐manapanmirri ḻuŋ'maranharamirri guyaŋinyarawunydja, nhuma yurru ḻukanydja yukurra ruwaŋga'miriw ŋathanydja yana.
<range>
Nhuma yurru mukthun yana‐wala marrtjina yukurra dhipuŋuru wäŋaŋurunydja, bala ŋayi yurru Garrayyunydja Godthunydja gämana nhumalanha ŋunhamalayina wäŋalili ŋunhi ŋayi dhawu'mirriyaŋala nhumalaŋgalaŋuwala märi'muwala. Ŋunhayinydjayi wäŋa ḻatju' dhika wal'ŋu, ŋatha guḻku'mirri ga guku guḻku'mirri, ga wäŋanydja ŋunhiyi yurru nhumalaŋguwaynha gupaḏalnha‐wala, bäy ŋunhi yukurra wiripunydja miṯtji bäpurru' nhina ŋunhiliyi wäŋaŋura. Ga ŋunhi nhuma yurru gulŋiyirrinydja ŋunhiwalayi wäŋalili, nhumanydja yurru ŋayathamana yana dhuwalayi romdja yukurra, ga djämanydja yurru bitjanna liŋgu dhuŋgarra‐ŋupanna.
<range>
<range>
Bala nhuma yurru ḻakarama nhumalaŋgalaŋuwu yumurrku'wunydja, marŋgikuŋanydja biyaka gam'. ‘Garrayyu ŋarranha walŋakuŋalanydja, ŋayi märraŋala ŋilimurrunhanydja dhawaṯmaraŋala Yetjipŋuru nhanukalay ŋayi yana ŋuriŋi ganydjarryu wal'ŋu, ga dhiyakuna märrwu ŋunhi ŋilimurru ŋuli djäma yukurra bitjandhinydja dhuŋgarra‐ŋupan, märr yurru ŋilimurru guyaŋirrina yukurra bitjanna liŋguna gupaḏalnha‐wala, ga yakana buku‐dhumukthirrinydja meṉgumanydja.’
<range>
<range>
“Yo, yuwalk yana Garrayyu yurru gämanydja nhumalanha ŋunhimalayi wäŋalilinydja, ŋunhi walala yukurra Gaynanbuyŋu nhina ŋunhiliyi. Ŋunhiyinydja yurru nhumalaŋgu yana wäŋa, liŋgu Garrayyu dhawu'‐nherrara ŋunhiyinydja wäŋa nhumalaŋgalaŋuwala märi'muwala walalaŋgala. Ga ŋunhi nhuma yurru gulŋiyirrinydja ŋunhimalayi wäŋalilinydja, nhuma yurru ganaŋ'maraŋa maḻamarrnhanydja ḏarramunha yothu'nha, ŋayinydja yurru ŋunhiyi nhanŋuway yana Godku yolŋunydja, yurru nhenydja buku‐ruŋinyamarama bäyim yolŋunydja ŋanya, märr yurru ŋayi nhina walŋathirri. Ga bitjandhi yana liŋgu ŋurruŋu maḻamarr wäyindja yurru nhanŋuway yana Godku, nhuma yurru wekama bathan ŋunhiyinydja wäyin nhanŋuwuy Garraywu.
<range>
<range>
Ga ŋunhi yurru nhokala gäthu'mirriŋuyu dhä‐wirrka'yun nhuna bitjandja ŋula, ‘Nhä dhuwalanydja rom mayali'?’ Ga nhenydja yurru ḻakaraŋa nhanŋu biyaka gam', ‘Garrayyu ŋunhi maḻamarrmirrinhanydja walalanha walŋakuŋala warray, ŋurrwu'yunmaraŋala gulaŋdhu warray ŋuriŋiyi, ŋulinyaramirriyu ŋunhi ŋayi Garrayyu ŋilimurrunha dhawaṯmaraŋala ŋulaŋuru Yetjipŋuru, ŋunhi ŋilimurru nhinana yukurrana ḏirrwiḏirrwiŋura walalaŋgala ŋäthili. Ŋayi dhawaṯthunmaraŋalanydja ŋilimurrunha nhanukalay ganydjarryu wuṉḏaŋarryu, ŋutu'yuna ganydjarryu.
Ŋunhi ŋayi yukurrana Yetjippuyŋuyu buŋgawayu baṯ bitjarra mulkana ŋilimurrunha, ga yakana ŋayi ŋilimurrunha ŋula djuy'yurrunanydja, bala Garrayyunydja marrtjina bumara rakunyguŋala warray Yetjippuyŋunhanydja maḻamarrmirrinha ḏarramuwurrunha yolŋu'‐yulŋunha ga wäyinnha walalanha, walala bukmakthinana murrmurryurrunanydja, yurru ŋayi walŋakuŋalanydja Yitjuralpuyŋunha warray maḻamarrmirrinha, yaka warray murrmurryurruna walalanydja. Yo, ŋurru'‐ŋurruŋunydja ŋunhi maḻamarrmirri yolŋu'‐yulŋu ga wäyin walala nhanŋuwaynydja yana Garraywuna, ga dhiyakuna ŋayaŋuwu ŋarra ŋuli Godkuna wekama ŋunhiyi ŋurruŋunhanydja wäyinnha maḻamarrnhanydja, ga ŋurruŋunhanydja gäthu'mirriŋunha maḻamarrnhanydja ŋarra ŋuli buku‐ruŋinyamarama warray bäyim, liŋgu ŋayi ŋunhi Godkuna nhanŋuwaynha yana.
Ga dhiyaŋuyi romdhu ŋilimurru yukurra yurru bitjanna liŋgu guyaŋirrina Garraynhanydja, ŋunhi ŋayipi ŋilimurrunha dhawaṯmaraŋalanydja ŋulaŋuru Yetjipŋurunydja, nhanukalaynha ŋayi ŋutu'yuna ganydjarryu.’”
Yo. Ŋunhi ŋayi buŋgawayu gukuŋalanydja Yitjuralnha ŋulaŋuru Yetjipŋuru, bala ŋayi Garrayyu yukurrana gäŋalanydja walalanha wäŋalili ŋunhimalana ŋunhi ŋayi ŋäthili dhawu'mirriyaŋala nherrara walalaŋguway yana, yurru yakana ŋayi gäŋala walalanha ŋuliyinydja ŋunhi gurriri marrtji dhukarr bala ŋorra, ŋunhiyinydja walala bini marrtjinya Bilitjiyawuykurrunydja wäŋakurru. Ŋayi Garraynydja waŋana bitjarra, “Yaka walala yurru marrtji balakurrunydja‐wala. Ŋuli walala gonhana ŋula miriŋunhana nhäŋu, walalanydja mak ŋuli gundupuŋu roŋi'‐ruŋiyina balayi Yetjipliliyi.”
Bala Garrayyu gäŋalanydja walalanha wiripuŋukurruna dhukarrkurru, yolŋumiriwkurruna yana wäŋakurru. Yo, yolŋu'‐yulŋuyu ŋuriŋi Yitjuralpuyŋuyunydja gutjkutjurruna mariwuy gara ŋunhi walala gonha'yurruna ŋunha Yetjippuynydja.
Ga bitjarrayi liŋgu ŋayi Mawtjitjthu gäŋalayi Djotjipnhanydja ŋaraka, liŋgu ŋayi Djotjip dhä‐ŋäthiliŋga waŋananydja yukurrana, yurruna ŋayi rakunydhina; ŋayi ḻakaraŋala Yitjuralpuyŋuwala bitjarra gam', “Garrayyu yurru nhumalanha withiyandja, dhawaṯmaramanydja dhipuŋuru, ga ŋunhi yurru nhuma ganandja dhuwala Yetjiptja wäŋa, ga gäŋayi ŋarranha ŋarakanydja dhipuŋurunydja wäŋaŋuru.” Bala yuwalkthi Mawtjitjthu märraŋala Djotjipnha ŋarakanydja, bala djaw'yurrunana.
Yo, baḏak walala yukurrana marrtjinaŋga yana bala‐a‐a, yana liŋgu ŋunhala gandarrŋura walala yuku'‐yukurrana galki ŋunhili wiraŋŋura wäŋaŋura,
ga bitjana liŋgu ŋayipi Garrayyunydja ŋuli yukurranha walalanha ŋurru‐warryuna. Ŋayi nherrara maŋan ŋurrulilinydja walalaŋgu, ga ŋayinydja ŋunhilimiyi maŋanŋuranydja ŋurru‐warryuna walalanha marrtjinya ŋuli walu‐ŋupana ga munha‐ŋupana, liŋgu munhakunydja ŋuli ŋunhi waŋupini gurthayinyana, djarraṯawun'nha walalaŋgu wekanha, bala walala ŋuli yukurranha marrtjinyana walupuy ga munhaku.
Yo, maŋandja ŋunhiyi yakana ŋula yarrkthuna ŋurikala yolŋu'‐yulŋuwalanydja; bitjanana liŋguna mel‐warryunana walalanha yukurranha ŋuli.
Bala Garray waŋana Mawtjitjkala bitjarra, “Ma', ḻaw'yurrana walala ga marrtjiyana. Mukthurra yana marrtjiya yukirriya walala, ga yana liŋgu ga wäŋa yurru ŋayi gilitjirri ŋunhiyi raŋi, ga ŋunhilina nhuma yurru ŋorra'‐ŋurranydja,
<range>
liŋgu ŋayi yurru buŋgawanydja waŋa bitjanna, ‘Way, ŋunhanydja walala yurru gaṯthunna ŋunhala ŋanhdharkŋuranydja, yakana walala yurru winya'‐winyayun ŋunha ŋarrakalanydja goŋŋuru.’ Bitjanna ŋayi yurru ŋunhi buŋgawanydja waŋa, liŋgu nhanŋu ŋayaŋunydja ŋarra ŋunhi ḏälkuŋalana. Bala ŋayi yurru nhumalanha goyurr‐ŋupanna, liŋgu guyaŋirri ŋayi yukurra, yanapi ŋayi yurru ŋayathama, bala roŋiyinyamaramana nhumalanha. Yurru ŋarranydja yurru ŋurikiyi djuḻkthun warray, nhanŋu buŋgawawu ga nhanukalaŋuwu miṯtjiwu. Bala walala yurru bukmakthirrina ŋunhalayi Yetjiptja marŋgiyirri ŋunhi ŋarranydja waŋarrnha wal'ŋu Garray Godnha.” Ga bitjarra ŋayi Garraynydja waŋana. Bala walala yuwalkthi marrtjinana‐a‐a, ga ŋunhiliyina walala wäŋaraŋalanydja raŋiŋurana, galki mayaŋ'ŋura yäkuŋura Miku Gapuŋurana.
<range>
Ŋe. Ŋunhi ŋayi buŋgawayu Yetjippuyŋuyu ŋäkulanydja Yitjuralpuyŋunha liŋguwuynha marrtjinyarana, ga biyapul ŋayinydja marrtjina djambi ŋanyapinyay ŋayi ḻiyanydja, ga nhanbala djämamirri walala bitjarrayi liŋgu djinydjim, bala walala waŋana bitjarrana, “Nhäku ŋilimurru walalanha ŋunha djuy'yurrunanydja? Yolthuna ŋilimurruŋgu yurru djäma dhiyalanydja?”
Bala ŋayi djuy'yurruna nhanbalay ŋayi miṯtjinha miriŋunhana ḻundu‐ŋupanarawuna Yitjuralpuyŋuwunydja, yarraman'thuna walalay warryu'‐warryurruna guḻku'na dhaŋaŋnha dhikana miriŋu ḏiltji'yurruna marrtjina,
<range>
liŋgu Garrayyu rom‐ḏälkuŋalayi ŋanya ŋunhi buŋgawanhanydja ŋunhalanydja bäyma Yetjiptja. Ḻundu‐ŋuparana walala ŋuriŋi Yetjippuyŋuyunydja,
bala maḻŋ'maraŋalanydja walalanha ŋunhimalayi warray wäŋalili, ŋunhi walala yukurrana wäŋaraŋala galki gapuŋura mayaŋ'ŋura.
Walala Yitjuralpuyŋuyunydja dharr‐way nhäŋalana, walala nhinana gundupuŋala lili, bala walala barrarinanydja wirrkina dhika walalambala, yatjunminana yukurrana Garraywalana märrliliyaŋala guŋga'yunarawuna.
Bala walala waŋana ŋarrtjurrunana Mawtjitjnhanydja, “Nhäku nhe yawungu ŋanapurrunha garr'yun ŋulaŋuru Yetjipŋurunydja? Nhe ḏukṯuk ŋanapurruŋgu, ŋanapurru yurru murrmurryunna dhiyala ŋanhdharkŋurana wäŋaŋura?
Ŋunhala Yetjiptja ŋanapurru liŋgu muka waŋana nhokala, nhe bini gonha'yuna muka ŋanapurrunha; ŋanapurru bini ŋunhalaŋga bäyma nhinanha Yetjip muka, ga djäma bini Yetjippuyŋuwuŋga. Liŋgu ŋunhanydja Yetjippuynydja ḻatju'na wäŋa; ŋanapurru bini ŋunhalaŋga bäyma djäma yukurranha, märr ŋanapurru yakaŋga murrmurryuna dhiyala ŋanhdharkŋuranydja wäŋaŋura.”
Ŋayi Mawtjitjtja waŋana buku‐wakmaraŋala bitjarra, “Yaka nhuma barrariya. Yana djingaryurra walala dharraḏayiya, ŋoy‐ḏälthiya yana, bala Garrayyu yurru ŋilimurrunha walŋakumana. Yo, gäthuranydja nhuma yurru nhämana ŋanya djämawuynha, nhaltjan ŋayi yurru djäma nhumalaŋgu. Nhämanydja nhuma yukurra ŋunha Yetjippuyŋunhanydja, walala marrtji yukurra lili, yurru Garrayyunydja nhumalaŋgala miriŋunhanydja yurru bumana; yakana nhuma bulunydja yurru walalanha nhäma.
Nhumanydja yana djingaryurra yukirriya mukthurra, ŋoy‐ḏälthiya yana, liŋgu Garraynydja ŋunha ŋilimurruŋgala warray gali'ŋura, ŋayipina yurru baḏuwaḏuyun warrpam'thuna walalanha.”
Bala ŋayi Garraynydja waŋana Mawtjitjkalana, “Nhäku nhuma marrtji wäthunmirri ŋarrakunydja? Ma' waŋiya Yitjuralpuyŋunha, walala yurru marrtjina‐wala yana.
Ma' garrwarkuŋana dhuwali wapitjany'tja, ga dhunupamirriyaŋa gapu, bala yurru gapunydja gulkthunna, märr yurru yolŋu'‐yulŋu Yitjuralpuyŋunydja marrtji buḏapthunna yukurra balakurruna‐wala ŋunhamala ḻaypalilinydja, nhuma yurru buḏapthundja yukurra baṉḏany'kurruna.
Yo, ŋarra yukurra dhuwala rom‐ḏälkuma Yetjippuyŋuwunydja yolŋu'‐yulŋuwu ŋunhi, bala walala yurru ŋupandja nhumalanha, ga ŋarranydja yurru walalanha buwayakkuma warray, buŋgawanha ga nhanbala miṯtjinha miriŋunha, ga nhanbala yarraman'nha walalanha.
Walala yurru Yetjippuyŋuyunydja nhämana, bala marŋgithirrina ŋarraku, liŋgu ŋarra dhuwala Garray Godtja.”
Bala ŋunhi djiwarr'wuy watjarr‐mulkanharamirrinydja Godkuŋu ŋunhi ŋayi yukurrana mel‐warryurruna walalanha, giṯthurrunanydja ŋayi ḻundulilina walalaŋgala, ga bitjarrayi bili waŋupininy'tja giṯthurrunayi ga ḻunduliliyi wapthurruna, ṉapuŋga'lilina djingaryurruna, walalanhana ŋapatjkuŋala Yitjuralpuyŋunhana, bala Yetjippuyŋuwunydja gungaŋalana. Ga munha‐ŋuparana maŋandja yukurrana djingaryurruna ŋunhilina liŋgu waŋganyŋurana dharapulŋura, warumukthuna yukurrana mel‐monyguŋala Yetjippuyŋunhanydja.
<range>
Bala ŋayinydja Mawtjitjtja waṉa‐djarryurruna goŋ‐wapitja'mirrina, dhunupamirriyaŋala gapuna, bala ŋayi Garrayyu djuy'yurruna watana, dhimurru'ŋuruna gali'ŋuru ŋayi bo'yurrunanydja bitjarra, ŋutu'na dhikana wata, wirrkina yukurrana bo'yurruna munha‐ŋuparana, bala gapunydja gulkthunmaraŋalana barrkuwatjkuŋalana, bitjarra bala bo'yurruna wirrkaḏay'lili, ga dhipala bala bo'yurruna dhunupa'ŋulili gali'lili märrma'kuŋalana.
Bala yolŋunydja walala buḏapthurrunana yukurrana ŋulawitjarrana baṉḏany'kurruna, ga ŋunhi gapunydja yukurrana djingaryurruna dhunupa'ŋuŋura gali'ŋura ga wirrkaḏay'ŋura gali'ŋura.
Yo, walala Yitjuralpuyŋunydja mukthurrunaŋga yana buḏapthurruna yukurrana, ga walala Yetjippuyŋuyunydja ŋupara yukurrana lili walalanha, buḏapthurrunayi ŋuliyi dhukarrkurru, ga yana liŋgu ga ṉapuŋga'lilina marrtjina wapthurruna.
Yo, wäŋanydja marrtjina galki djaḏaw'yurrunana, ga ŋayi ŋunhi Garraynydja ŋunhiliyi nhinana yukurrana, nhäŋala yukurrana ŋunhi Yetjippuyŋunha ŋuliŋuruyi waŋupini'ŋuru ga gurthaŋuru, yana ŋayi walalanha ŋulthu'yunmaraŋala, bala walala bukmaknha yana gundupuŋalanydja,
bala walala djuḻum'thunminana dhoḻulilina, yarraman' walala ga miriŋu yolŋu'‐yulŋu. Gulkuruna walala ganydjarr‐warryunminanydja bala‐bitjarra, ga lili‐bitjarra, liŋgu walala djuḻum'thunmina dhoḻulilina warrpam'nha yana. “Gul' ŋilimurru gonha'yunna Yitjuralpuyŋunhanydja go, roŋi'‐ruŋiyirrina ŋilimurru, bili Garraynydja dhuwala walalaŋgala gali'ŋura. Ŋayi ŋuli ŋilimurrunha balaŋu baymatthurruna,” bitjarra walala Yetjippuyŋunydja waŋanhamina. Yurru gulkuruna walala roŋinyamaranhaminanydja yukurrana.
Ga ŋunhalana bala wiripuŋuŋurana gali'ŋura makarrŋura wäŋaŋura, Yitjuralpuyŋunydja dhawaṯthurrunana yukurrana‐a‐a, baṉḏany'kurru warray yana, yana liŋgu‐u‐u bukmaknha dhawa‐yawaṯthurrunana. Bala Garrayyunydja waŋana Mawtjitjnha bitjarrana gam'. “Ma' waṉa‐djarryurrana biyapul gapulili, bala gapuyunydja maṉḏaŋuyu yurru monygumana, dhä‐monygumana Yetjippuyŋunhanydja miriŋunha ga yarraman'nha walalanha.”
Bala Mawtjitjthu dhunupamirriyaŋalana dhunupana, bala gapunydja balayi roŋiyina, bitjarrana bitjana ŋuli ŋäthili bäninya yukurranha, ŋulinyarayi yana liŋgu. Yo. Wäŋanydja djaḏaw'yurrunana marrtjina, ga walalanydja Yetjippuyŋunydja baḏak ŋunhala bäyma yana gaṯthurruna dhoḻuŋura, ganydjarr‐warryurruna gundupunharawu, yurru gulkuruna, liŋgu Garrayyuna walalanha ŋunhinydja gulyunmaraŋala ŋunhiliyi ṉapuŋgany'tja mayaŋ'ŋura dhukarrŋuranydja.
Bala gapunydja ŋunhiyi dhunupa roŋiyinana ḻupmaraŋalana, dhä‐monyguŋalana walalanha warrpam'nha; bukmaknhana yana gapuyuna guḻwuḻmaraŋala, yarraman'nha ga yolŋu'‐yulŋunha ga girri' walalambala, yakana waŋgany ŋula walŋathinanydja.
Yurru Yitjuralpuyŋunydja yolŋu walala buḏapthurruna marrtjina walŋamirri warray bukmaknha yana, baṉḏanygurru warray wäŋakurru, liŋgu walalaŋguway ŋunhiyinydja gapu ḻapthunara yukurrana djingaryurruna, dhunupa'ŋu ga wirrkaḏay', dhukarr wekaŋala walalaŋguway buḏapthunarawu.
Yo, bitjarrayi ŋayi Garrayyu Yitjuralpuyŋunhanydja miṯtjinha dhawaṯmaraŋalana Yetjippuyŋuwalanydja goŋŋuru, bala walala Yitjuralpuyŋuyunydja nhäŋalana yukurrana ŋunhi Yetjippuyŋunhanydja, walalanha marrtjina dhaḻinyguŋala gapuyuna raŋililina, bukmaknhana rakunymirrinhana.
Ga walalanydja ŋunhi Yitjuralpuyŋunydja miṯtji borrk‐barrarinana Garraywunydja, ŋetjnha walala, liŋgu walala nhäŋala Garraywuna djäma ŋutu'na dhikana, bala walala ŋayaŋu‐yuwalkthinana Garraywunydja, ga bitjarrayi bili walala ŋayaŋu‐yuwalkthina Mawtjitjkunydja, Garraywalaŋuwunydja dhäruk‐märranharamirriwu.
Bala Mawtjitj ga nhanbala mala Yitjuralpuyŋu wokthurruna Garraywuna, manikaynha miyamara bitjarrana gam'. “Ŋarra yurru manikaynha miyaman Garraywuna, liŋgu ŋayipi djuḻkmaraŋalanydja miriŋunha; Ŋayi warrkuḻuŋala gapulilina yarraman'nha ga yolŋu'‐yulŋunha, warrpam' walala ŋurru‐ḻupthurrunana.
Garraynydja ŋarraku dhuwala ganydjarr‐wekanharamirri, ga ŋarranha ŋayi ŋuli manikaymirriyamanydja, liŋguna ŋayi ŋarranha walŋakuŋalana. Yo, Garraynydja dhuwala ŋarraku Waŋarr, ŋarra yurru wokthunna nhanŋu; Ŋayi Waŋarrnha ŋarrakalaŋuwu mäḻu'wu, bala ŋarranydja yurru ŋanya yäku‐ḻaw'marama garrwarkumana.
Yo, Garrayyu baḏuwaḏuyurruna warrpam'thurrunana miriŋunhanydja walalanha, ga yäkunydja ŋayi biyapul wal'ŋu bathala.
Ŋayi warrkuḻuŋala buŋgawawunydja miriŋunha walalanha gapulilina, bala walala ŋurru‐ḻupthurrunana bukmakthinana;
gapuyu ŋuriŋiyinydja walalanha liŋguna monyguŋalana, bala walala guḻwuḻyurrunanydja bitjarrana bitjan guṉḏana.
Yurru ŋayi Garrayyunydja ŋanapurrunhanydja walŋakuŋala warray, ŋuriŋi nhanukalay warray ŋayi ganydjarryu wal'ŋu; ŋayi barrkuwatjkuŋala miriŋunhanydja walalanha nhanukalay ŋayi goŋdhu yana.
Garray, ŋuriŋi nhokalay ŋaramurryunydja nhe nhäranhamaraŋalana walalanha, dhawaṯmaraŋalana yana warrpam'nha, bitjarrana bitjan ŋuli gurthayu nhära räwak mulmu.
Nhe gaŋgathinyamaraŋala gapunhanydja ŋunhiyi nhokalay nhe ŋir'yunarayunydja, bo'yurrunanydja nhe ŋunhi gapunha, bala ŋayi guḻk‐guḻkthurrunana yana, gaŋgathinyamirriyaŋalana yana gali'lili ga gali'lili.
Yo miriŋunydja walala ŋunhi waŋana bitjarra, ‘Ŋarra yurru warr'‐warryun walalanha ḻundu‐ŋupan, yana liŋgu ga mulka walalanha yurru. Ŋarra yurru dhawaṯmarama ŋarrakuway mandjawak, bala bumana walalanha; rakunygumana walalanha ŋarra yurru, dhawar'maramana ŋarrakalay ŋarra ganydjarryuna,’ bitjarra walala waŋana miriŋunydja.
Bala nhenydja marrtjina bo'yurruna warray watayu, bala gapuyuna walalanha dhä‐monyguŋala; walala guḻwuḻyurruna gapulilina ‘guḻwuḻ’ bitjarrana.
Wanhaka dhika wiripunydja waŋarr, balanyara bitjan dhuwala nhe Garray? Nhenydja dhuwala ḻatju'na dhikana, gänana nhepina wal'ŋu garrkuḻuknha, ganaŋ'thunna yukurra. Nhepi ŋuli ḻatju'kumanydja yukurra djäma, liŋgu nhenydja dhuwala ganydjarr ḏumurruna wal'ŋu;
Yana nhe waṉa‐djarryurruna, bala wäŋayunydja walalanha wurkthurrunana.
Nhe märr‐ŋamathirrinydja yukurra ŋanapurruŋgu, bitjanna liŋguna ŋuli, bala nhe ŋanapurrunha gäŋalana yukurrana, mel‐warryurruna ŋamathaŋalana; nhe ŋuli yukurra goŋ‐gulamanydja ŋanapurrunha nhokalay nhe ganydjarryu, bala gärrinyamaramana yurru nhokalay wäŋalilinydja.
Yolŋuyunydja walalay ŋäkulana nhokalaŋuwuy, bala beyaṉiyinana, marrmarryunminana barrariyu;
bukmak ŋunhi yukurra nhina Gaynandja wäŋaŋura bäpurru' ga bäpurru' beyaṉiyinana, liŋgu walala ŋäkula dhäwu'na, ŋunhi nhe nhaltjarra ŋanapurrunha djäma, guŋga'yurruna beŋuruyi. Wirrkina walala beyaṉiyinanydja ŋäkula, liŋgu dhiyaŋuna nhokalay ganydjarryu ḏumurruyuna wal'ŋu.
Dhärranydja walala yukurra yurru dharraḏana wal'ŋu, mukthunna yana waŋganyŋurana dharapulŋura, bitjan ŋuli guṉḏa, yana liŋgu ga djuḻkmaramana yana ŋanapurru yurru walalanha, ŋanapurru nhokalaynydja miṯtjiyu.
Yo, nhenydja yurru yana gämana‐wala ŋanapurrunha, galkaṉna yurru nhe ŋunhimalayi wäŋalili; nherraṉdja nhe yurru ŋanapurrunha ŋunhayina bukulilina, ŋunhimalayina ŋunhi nhe djarr'yurruna, ganaŋ'maraŋala nhuŋuway nhe wal'ŋu nhinanharawu.
Garraynydja nhina yukurra ŋurruŋuna buŋgawana, bitjanna liŋguna ŋayi yukurra yurru ŋurruŋunydja nhina dhawar'yunamiriwnha.”
Bitjarra walala miyamaranydja yukurrana, wokthurrunana Garraywu, liŋgu marrtjinanydja walala yukurrana ŋuliwitjarrayi‐wala gapukurrunydja baṉḏany'kurruna dhikana wal'ŋu yana, yurru ŋayi Garrayyunydja baḏuwaḏuyurruna warrpam'nha ŋunhiyi walalaŋgu miriŋunhanydja, liŋgu gapuyunydja ŋuriŋinydja dhä‐monyguŋalana walalanha, bala walala ŋurru‐ḻupthurrunana yukurrana.
Ga yapa'mirriŋu maṉḏaku Yärungu ga Mawtjitjku, Miriyam yäku gaŋgathina, bala ŋurru‐yirr'yurrunana giritjina, ga walala wiripuwurrunydja miyalk walala ḏurryurruna, bala giritjinana, malthurrunayi nhanbala. Bukmaknha walala giritjina,
ga Miriyamdja miyamara marrtjina, buŋgulkurru wokthurruna Garraywu, bitjarra ŋayi marrtjina miyamaranydja gam'. “Go ŋilimurru miyamanna Garraywu, liŋgu ŋayi djuḻkmaraŋala miriŋunha; ŋayi warrkuḻuŋala gapulilina yarraman'nha ga yolŋu'‐yulŋunha, warrpam'nha walala ŋurru‐ḻupthurrunana.”
Ga buŋgulnydja liŋguna dhawar'yurrunana, bala yanayi walala wäŋgaŋala ŋulaŋuru gapumirriŋurunydja gali'ŋuru, bala ŋayi Mawtjitjthu gäŋalana walalanha ḏuwaṯthunmaraŋalana ḏiltjililina wäŋalili. Marrtjinana walala yukurrana, marrtjinana ga‐ga‐ga‐a‐a, ḻurrkun' munhanydja ŋupara, ga yakana gapunydja ŋula maḻŋ'maraŋala ḻukanharawu.
Marrtjinana walala yukurrana‐a‐a, ŋanhdharknha wäŋa ŋupara‐a‐a, yana liŋgu ŋayathaŋala wäŋa nhäyikawuy Mära, ga ŋunhalana gapunydja walala maḻŋ'maraŋala, yurru gapunydja ŋunhi galimiṉḏirrk warray, dhäkay‐murrkthunara.
Bala yolŋuyunydja walalay marrtjina ŋarrtjurruna Mawtjitjnhana, gupa‐waŋana yukurrana bitjarrana, “Nhä ŋilimurru yurru ŋarkulany'tja wurkthu'‐wurkthun?” bitjarra.
Bala ŋayi Mawtjitjthunydja bukumirriyaŋala Garraynha, bala Garrayyu milkuŋala nhanukala dharpa. Bala Mawtjitjthunydja märraŋala ŋunhiyi dharpa, bala ḏupthurruna ŋunhimalayi gapulili, bala gapunydja marrtjina ḻatju'thinana dhikana dhäkaynydja, wurkthunaramirrina wal'ŋu. Yo, ŋunhalayi gapuŋura ŋayi Garrayyu walalanha yukurrana gatjarr'yurruna bitjarrayi, ga ŋunhalayi bili ŋayi dhäruk‐nherraṉmina walalaŋgu, dhawu'mirriyaŋala walalanha bitjarra gam'. “Ŋarranydja dhuwala Garray, Waŋarr nhumalaŋgu. Ŋuli nhuma yurru mäkiri'‐witjun yukurra ŋarrakuway rirrakaywu, ga djäma rom‐dhunupa ŋarrakala milma yana, ga märrama ŋarranhawuy dhäruk yana; ŋuli yurru nhuma bitjandhiyinydja ḏälkuma ŋarrakunydja rom malanha, nhumanydja yurru nhina yukurra ŋamathamana, ga ŋarranydja yurru yakana nhumalanha rirrikmarama, bitjarra ŋarra ŋunhala rirrikmaraŋala Yetjippuyŋunha. Liŋgu ŋarra dhuwala Garraynydja, walŋakunharamirri nhumalaŋgunydja, ga baḏarraŋ'kunharamirri.” Bitjarra ŋayi God Garray ḻakaranhaminanydja ŋanyapinyay ŋayi.
<range>
Ŋuliŋurunydja walala marrtjina yukurrana ga‐ga‐ga‐a‐a, ga wäŋa mulkana nhäyikawuy Yelimbuy, ga ŋunhalanydja walala maḻŋ'maraŋala wäŋaŋura guḻku'na gapu maŋu'‐maŋutji, märrma' rulu ga märrma' bäythinyara, ga djingaryurrunanydja marrtjina ŋunhiliyi gali'ŋura gapuŋuranydja dharpa malanha guḻku'na dhika, borum‐mäypamirri dharpa malanha. Bala walala ŋunhiliyina wäŋaraŋalanydja galki gapuŋurana.
Ga ŋuliŋurunydja wäŋaŋuru walala yanayi giṯthurruna. Marrtjinana walala yukurrana‐a‐a yana liŋgu‐u‐u, ŋanhdharkkurruna yukurrana marrtjina wäŋakurru‐u‐u, ganbarkkurruna‐a‐a.
Bala ŋunhi yolŋunydja walala Yitjuralpuyŋunydja waŋanana marrtjina, ŋarrtjurruna maṉḏanhana Mawtjitjnha ga Yärunnhana bitjarrana,
“Ŋunhi bini ŋayi Garrayyu ŋilimurrunha ŋunhalaŋga bäyma baymatthuna Yetjip muka, ŋunhinydja bini ŋamakurru' warray. Ŋunhalaminydja ŋatha guḻku'na, ga wäyin ḻukanharawu. Nhäku nhuma maṉḏa ŋanapurrunha gäŋala lilinydja dhipalanydja ganbarklilinydja wäŋalili? Ḏukṯuk nhuma yulŋunydja? . . . ŋanapurru yurru dhiyala gay' murrmurryun djaṉŋarrthinyarayu?”
Bala Garraynydja waŋana Mawtjitjkala bitjarra, “Ŋarra yurru rarryun ŋayaŋayny'tja nhumalaŋgu djiwarr'ŋuru, ga balakurruyina ŋarra yurru walalanha gatjarr'yundja, wanhaka walala yurru ŋarrakuway dhärukku malthun, mak bäyŋu warray. Bitjan liŋgu walu ŋupan yurru yolŋuyu walalay ŋathanydja yukurra djoṉguma, yurru walala boŋgama djoṉguŋunydja marrtji waŋga'‐waŋganydhu bala ḏaykun'thunydja, gana' yana waŋganygu waluwu bala‐a‐a biyaku.
Ga ŋuriŋinydja bala waluyu 6‐thunydja, walala boŋguŋu djoṉguŋu buku‐waŋganynha, märrma'wuna waluwu, liŋgu walala boŋguŋu rulwaŋdhurruna ŋunhiyinydja, ruwamŋukuŋuna nhinanharamirriwuna waluwu.”
Bala Mawtjitjthunydja ga Yärundhunydja ḻakaraŋalana Yitjuralpuyŋuwanydja yolŋu'‐yulŋuwa bitjarrana, “Gäthuranydja munhaku nhuma yurru nhämana Garraywu djämanydja, bala yurru nhuma marŋgithirrina, ŋunhi Garrayyu ŋayipi yawungu nhumalanha dhawaṯmarama ŋulaŋuru Yetjipŋurunydja,
liŋgu goḏarrny'tja boŋguŋunydja nhuma nhäŋu ḻatju' wal'ŋu dhika rom nhanŋu Garraywunydja. Liŋguna Garrayyu ŋäkula nhumalanha ŋarrtjunaranydja, liŋgu Garraynhana nhuma ŋuli yukurra dhuwala ŋarrtjundja ŋunhi, yaka ŋilinyunhanydja.”
Ga bitjarra bili ŋayi Mawtjitjthu ḻakaraŋala yolŋu'‐yulŋuwanydja, “Yo munhakunydja ŋunhinydja, Garrayyu yurru wekama marrtji ŋanak wäyin nhumalaŋgu ḻukanharawu, ga goḏarrny'tja ŋunhinydja ga guḻku'na ŋathanydja nhuma yurru ḻuka yukurra, liŋgu ŋayi Garrayyunydja ŋäkula nhumalanha ŋunhi nhuma yukurrana morrumurru' waŋana ŋanya. Liŋgu yuwalktja ŋunhi nhuma yukurrana morrumurruny'tja ŋanya warray Godnha warray, ŋunhi ŋinyalanhanydja nhuma yukurrana morrumurru'.”
Yo, maŋandja ŋunhi mukthurruna yukurrana djingaryurruna ŋunhili bäyma walalaŋgala, ga ŋunhi ŋayi yukurrana Yärundhu waŋana yolŋu'‐yulŋunhanydja, bala walalanydja yolŋu'‐yulŋuyunydja nhäŋala ŋunhiyi waŋupininy'tja wiripuŋuyinana dhikana, ŋayi marrtjina ŋunhi waŋupininy'tja ḻatju'thinana dhikana djarraṯawun'thinana, liŋgu ŋayipi ŋunhi yana Garray yulŋunydja milkunhamina ŋanyapinyay ŋayi ŋunhiliminydja maŋanŋura.
<range>
Bala ŋayi Garraynydja waŋana Mawtjitjkala ŋulaŋuru maŋanŋurunydja bitjarrana, “Liŋguna ŋarra ŋäkula yolŋu'‐yulŋunha Yitjuralpuyŋunhanydja, walala yukurra morrumurru' waŋa gupa‐waŋa ŋarranha. Ḻakaraŋanydja walalambala biyakana gam'. ‘Biyaku liŋgu munhaku, nhuma boŋguŋu yukirri ḻuki wäyindja, ga biyakuyi liŋgu munhakumirrinydja nhuma boŋguŋu yukirri ḻuki ŋayaŋayny'tja goŋbuy ŋarrakuŋuway wetjpuy wekanhara. Ga balakurru‐witjanna nhuma yurru dharaŋan marŋgithirrinydja, ŋunhi ŋarra dhuwala Waŋarr nhumalaŋgunydja God.’”
<range>
Yo, ga ŋulinyaramirriyu bili yana munhaku, wäyinnha walmana djirikitjnha guḻku'na, bala djirryurrunana marrtjina dhika wäŋalilina, warrpam'nha gungaŋala wäŋanydja.
Ga munhakumirri, djaḏaw'bitjarra, nhäŋala walala, ŋayi be nhä yana ŋal'yunmina marrtjina gaywaraŋu'mirri, muṉguy dhika warrpam'nha munathany'tja gungaŋala, ŋunhiyi ŋanhdharktja wäŋa.
Ga walalanydja Yitjuralpuyŋunydja dhä‐wirrka'yunminana marrtjina, waŋanhamina bitjanminana, “Nhä dhuwala yulŋunydja?” bitjarra, liŋgu walala yaka marŋgi ŋurikiyi, nhä ŋunhiyi ŋatha. Ga Mawtjitjthunydja ḻakaraŋalana walalambala, “Dhuwalinydja ŋayaŋay' Garraywuŋu wekanhara.
Ga dhuwalanydja romnha ŋayi Garrayyu Godthu nherrara bitjarrayinydja. Nhuma yurru marrtji djoṉgumanydja, yurru gana' yana dhuwala yulŋunydja waŋganygu waluwu.”
Bala walala ḻaw'yurrunanydja, bala djoṉguŋalana marrtjina, yurru wiripu‐guḻku'yunydja djoṉguŋala marrtjina mirithinana wal'ŋu, ga wiripu‐guḻku'yunydja märr‐ŋuli ḻurrkun'.
Ga ŋuriŋinydja walalay ŋunhi walala dhaŋaŋguŋala marrtjina djoṉguŋala, ga yakana walalaŋgu bäythinyara goḏarr'wunydja, ga wiripu‐guḻku'wunydja ŋurikinydja ŋunhi walala ḻurrkun' märr galkara, ŋunhiyinydja gana' warray walalaŋgunydja yana, yakana walala yukurrana marrya' nhinana.
Yo, Mawtjitjtja waŋana walalaŋgala, “Yaka gurrunharra goḏarr'wunydja ŋayaŋay',” bitjarra.
Yurru wiripuwurruyunydja yaka warray märraŋala Mawtjitjnha dhäruk; walalanydja ruwamŋukuŋala goḏarr'wu warray, ga djaḏaw' bitjarranydja, nhäŋala marrtjina ruwamŋukunharanydja ŋatha ŋunhi barrpa'na, boŋirriny'nha. Bala Mawtjitjtja bena maḏakarritjthina walalaŋgu, wirrkina dhikana.
Ga bitjana liŋgu munhakumirrina walu‐ŋupana walala ŋuli marrtjinya djoṉgunha ŋunhiyi ŋathanydja, gana'na yana waŋganygu ḏaykun'ku, ga ŋunhi walu marrtjinya ŋuli walmanha, bala ŋuli ŋayaŋayny'tja ŋunhi buwayakthinyana, winya'‐winyayunana.
Ga ḏämbumirriyunydja waluyu walala ŋuli ŋatha djoṉgunha waŋga'‐waŋganymirri bala, ga wiripuŋuyunydja waluyu walala buku‐waŋganynha märraŋala, bili Mawtjitjthu waŋana ḻakaraŋala walalambala bitjarranydja,
“Bitjan yukurra Garraynydja waŋa gam', ‘Goḏarrny'tja dhuwala walu nhinanharamirrina dharrpalnha yana Garraywu. Djoṉguŋa dhuwalinydja ŋayaŋayny'tja, ga goḏarr'wuna gurrunharra.’”
Ga yuwalkthi walalanydja bitjarrayi, ga yakana boŋirriny'thinanydja ŋula.
Yo. Djaḏaw'‐way djaḏaw'yurruna Garraywuna walu, bala ŋayi Mawtjitjtja waŋana bitjarrana, “Gatjuy ḻukiyana walala dhuwali ŋayaŋayny'tja ŋunhi yawungu nhuma gurrunhana, liŋgu dhuwalanydja Garraywuna walu. Nhuma yurru yakana gäthuranydja maḻŋ'marama ŋayaŋay'.
Yo, waŋgany ruluyu ga waŋgany bäythinyarayu waluyu nhuma yurru yukurra djoṉgumanydja, ga wiripuŋuyunydja ŋuriŋinydja waluyu Nhinanharamirriyunydja nhuma yurru nhinana yukurra buku‐ŋal'yun Godkuna nhanŋuwaynha, yakana yurru nhuma wiripuŋuyunydja waluyu maḻŋ'marama ŋula nhä ŋatha.”
Yurru wiripuwurrunydja yolŋu walala marrtjina wäŋgaŋala bala, warrya'yurruna ŋurikiyi ŋayaŋay'wuna, yurru gulkuruna ḻarruŋalanydja, yakana ŋula walala maḻŋ'maraŋala ŋuriŋiyi waluyu Nhinanharamirriyu.
Bala ŋayi Garraynydja waŋana Mawtjitjkala bitjarra, “Nhäthaŋga yurru walala mulka ŋarrakunydja rom malanha?
Yo, ŋunhiyinydja walu Nhinanharamirrinydja ŋarra wekaŋala nhumalaŋgu nhinanharawuna yana, ga ŋarra yurru nhumalaŋgu ŋunhiyinydja rulwaŋdhun ŋurikinydja waluwu ŋunha bala ŋathil'yun. Ŋuriŋinydjayi Nhinanharamirriyunydja nhuma yurru waluyu nhinana, yakana yurru marrtji ga djäma ŋula nhaltjan ŋuriŋiyinydja.”
Bala walala yolŋu'‐yulŋunydja nhinanhana ŋuli ŋuriŋiyinydja waluyu dhuyuyunydja.
Walala Yitjuralpuyŋuyunydja ŋuli ḻakaranha ŋunhiyinydja ŋayaŋay' mana' yäkunydja. Yo, balanyara ŋayaŋayny'tja ŋunhi rumbalnydja bitjan borum gumbu, gaywaraŋu'mirrina, ga dhäkaynydja ŋayi ŋunhi ŋayaŋay' bitjan dämba wuŋay'mirriyanhara.
Yo, bala ŋayi Garrayyunydja waŋana Mawtjitjnhana bitjarrana, “Nhe yurru märraŋa ŋuliŋuruyi ŋatha mana', ga gurrunharra gupaḏalŋuwuna, märr yurru dhuḏi'‐dhuḏiŋuyunydja yumurrku'yu nhämana, bala marŋgithirrina ŋunhi nhaltjana ŋarra nhumalanha marrtjinya ŋuli maranhu‐wekanha ŋula lili ŋanhdharkkurru wäŋakurru, ŋunhi ŋarra nhumalanha dhawaṯmaraŋala Yetjippuyŋuwala goŋŋuru.”
Bala ŋayi Mawtjitjthunydja djuy'yurruna Yärunnhana bitjarra, “Gatjuy marrtjiya ga ŋatha märraŋa mana', bala rarryurra banikin'lilina, bala gurrunharra Garraywalana gumurrlilinydja, märr yurru ŋilimurru gurrunhandja ŋurukuna ŋunhi dhuḏi'‐dhuḏiŋuwuna yumurrku'wu nhänharawu ga marŋgithinyarawu.”
Bala yuwalkthi ŋayi bitjarrayinydja, bala walala gurrunhara ruwamŋukuŋalana ŋunhiyi ŋathanydja gupaḏalŋuwuna‐wala.
Bitjarrana liŋguna dhuŋgarra ŋuparana walala Yitjuralpuyŋuyu yukurrana ḻukananydja ŋunhiyi ŋayaŋay' mananydja; goḏarr'‐ŋupana yana munhakumirri bitjanna liŋgu djoṉgunhana, dhuŋgarranydja ŋupara 40, yana liŋgu‐u‐u ga wäŋalili walala gärrina ŋunha Gaynanlili ŋatha guḻku'mirrilili.

Mukthurruna walala yukurrana marrtjinaŋga yana, ŋupara marrtjina wäŋa ganbarkka dhika ŋanhdharkka. Marrtjinana walala yukurrana‐a‐a ga‐ga‐ga‐a‐a, yana liŋgu‐u‐u wäŋa gilitjina marrtjina nhäyikawuy Rapatimbuy. Walala wäŋaraŋalanydja ŋunhalana Rapatimnha, yurru gapumiriw wäŋanydja ŋunhiyi; yakana walala gapu maḻŋ'maraŋala ŋula.
Bala yolŋu'‐yulŋuyunydja biyapul ŋarrtjurruna Mawtjitjnha bitjarra, “Ma' gapu ŋanapurrunha wekaŋa go. Ŋanapurru ḻukana,” bitjarra. Ga Mawtjitjthunydja waŋana walalanha bitjarra, “Nhäku nhuma yukurra ŋarranhanydja ŋarrtjun? Nhäku warray nhuma bitjandhinydja ŋuli yukurra gatjarr'yun Garraynhanydja?”
Yurru ŋunhi yolŋu'‐yulŋuyunydja wirrkina ŋar'ŋaryunmina dhika, mukthurruna warray marrtjina ŋarrtjurruna bala Mawtjitjnha. “Nhäku nhe yawungu ŋanapurrunha gäma ŋulaŋurunydja Yetjipŋurunydja? Nhe ŋanapurrunha buma yurru dhiyalana gay'? Ŋanapurru yurru murrmurryunna ŋanhdharkthinyarayuna? . . . ŋanapurruway ga yumurrku' ŋanapurruŋgu? . . . ga wäyin walala?”
Bala Mawtjitjthunydja bukukurru waŋana Garraynha bitjarra, “Nhaltjan ŋarra yurru dhiyaku yolŋu'‐yulŋuwunydja? Galki yurru ŋarranha walala dhuwala buma, guṉḏayuna wirriw'‐wirriwyun.”
Bala Garrayyunydja waŋana Mawtjitjnha bitjarra, “Garr'yurra ḏilaknha, ŋurru'‐ŋurruŋunha dhipuŋuruyi miṯtjiŋuru, bala marrtjiyana, mel‐warryurrana walalanha, ga goŋdhunydja gäŋa wapitja, dhiyaŋuyi ŋunhi nhe wutthurruna mayaŋ ŋunhala Yetjip gapu.
Ga ŋunha Djäniyanydja bukuŋuranydja ŋarranydja yurru djingaryun yukurra ŋunhalayi guṉḏaŋura, bala nhenydja yurru wutthurra ŋunhayi guṉḏa dhiyaŋi wapitja'yu, bala yurru gapunydja ḻarryunna, märr yurru yolŋu'‐yulŋuyunydja ḻukana ŋarkulany'tja ŋuliŋuruyina guṉḏaŋuruna.” Yuwalkthi Mawtjitjthunydja bitjarrayi guṉḏanhana wutthurruna, milma ŋurikala ḏilakkalana, bala gapunydja ŋuliŋuruyi ḻarryurrunana guṉḏaŋuru.
Bala ŋuliŋurunydja dhurrwaraŋuru Mawtjitjthu yäku nherrara ŋunhiyinydja wäŋa märrma'na yäkunydja, waŋganydja yäku Matja, mayali' ‘gatjarr'yun’, ga wiripunydja yäku Miripa, mayali' ‘marimirri’. Ŋayi Mawtjitjthu bitjarrayi yäkunydja nherrara ŋunhiyinydja wäŋa, bili walala ŋuli yukurranha ŋarrtjuna ga mari‐wunanha, ga wiripunydja walala yukurranha ŋuli gatjarr'yuna yana Garraynha, waŋanha bitjana gam', “Wanhaka dhika be Garraynydja? . . . dhiyalamiŋga? . . . bay wanhaka?” bitjana.
Ga ŋuliŋurunydja dhurrwaraŋuru miriŋuna ŋunhilinydja ḏo'yurruna Yitjuralpuyŋuwu bunharawuna walalaŋgu, miriŋunydja ŋunhi bäpurru' Yamalik.
Bala Mawtjitjtja waŋana waŋganyguna ḏarramuwu yäkuwu Djatjuwawuna bitjarra, “Nhenydja yurru marrtji ga djarr'yun ḏarramuwurrunhana, nhuma yurru marrtji marilili, ga buma walalanha ŋunha Yamalikpuynha. Ga ŋarranydja yurru ŋunhala garrwar bukuŋura djingaryun yukurra, bala garrwarkuma ŋarra yurru yukurra wapitja' yulŋunydja ŋunhi Garraywuŋuna.”
Yuwalkthi ŋayi Djatjuwanydja marrtjinana‐wala yana marililina, ŋunhi nhaltjarra Mawtjitjthu waŋana ŋanya, ga dhunupana bunharaminana marrtjina Yitjuralnydja ga Yamaliktja mala. Ga walalanydja ḏuwa'‐ḏuwaṯthurruna bukulilina garrwarlilina, Mawtjitj ga Yärun ga War,
bala ŋayi Mawtjitjtja djingaryurruna yukurrana goŋ‐wapitja'mirrina, garrwarkuŋala yukurrana wapitja ŋunhi. Märr ŋayi Mawtjitjthu garrwarkuŋala wapitjany'tja, bala walala Yitjuralpuyŋuyunydja warr'‐warryurrunana Yamaliknha gay; märr ŋayi Mawtjitjthu bitjarra gurrunhara ŋunhi wapitjany'tja, bala walalanydja Yamalikthunydja warr'‐warryurruna walalanhanydja lilinydja Yitjuralpuyŋunhanydja.
Bala Mawtjitjtja waṉana djawaryurruna marrtjina garrwarkunharayuna, bala maṉḏa märraŋalana guṉḏana Yärundhu ga Waryu, bala nherrara ŋanya ŋunhimala guṉḏalilina. Nhinana ŋayi yukurrana‐a‐a Mawtjitj guṉḏaŋurana, waṉanydja garrwarthina yukurrana, ga maṉḏa Yärundhu ga Waryu yukurrana guŋga'yurruna ŋanya waṉanydja‐garrwarkuŋala, waŋganydhunydja wirrkaḏay'ŋuyu, ga waŋganydhunydja dhunupa'ŋuyu waṉayu. Mukthurrunana ŋayi yukurrana waṉanydja‐djarryurrunana, goŋ‐wapitja'mirri yana, yana liŋgu‐u‐u walu marrtjina gärrina.
Bala Djatjuwawala miriŋuyuna bumara dhawar'maraŋala Yamaliknhanydja malanha warrpam'thurrunana walalaŋgiyingala mandjawakthuna.
Ga Garraynydja waŋana Mawtjitjkala bitjarra, “Ma', wukirrina dhuwalanydja dhäruk djorra'lilina, ga biyakayi bili ḻakaraŋa Djatjuwawalanydja biyaka gam', ‘Ŋarra yurru dhawar'maramana Yamaliknhanydja warrpam'nha. Yakana yurru biyapul ŋula yolthu walalanha guyaŋirrinydja.’”
Bala Mawtjitjthu botjaŋala guṉḏana marrtjina ŋal'‐ŋalmaraŋala, ga ŋunhiyinydja wäŋa ŋayi yäku nherrara ‘Garray ŋarrakunydja garrurru’,
liŋgu bitjarranydja Mawtjitj waŋana, “Garrayyu yurru bumana marrtji Yamaliknhanydja bitjanna liŋguna, dhuŋgarra‐watjthirrina.”












Ga ŋuliŋuruyinydja dhurrwaraŋuru ŋayi Mawtjitj marrtjina, bala ŋayi nhinanana guŋga'yunarawuna yolŋu'‐yulŋuwuna, djarr'yunarawu marrtjinyarawu nhäku malanyŋuwu, liŋgu guḻku' mirithirri ŋuli yolŋu walala marrtjinya yukurranha nhanukala Mawtjitjkala guŋga'yunarawunydja, beŋuru liŋgu goḏarr'ŋuru ga yana liŋgu‐u‐u ga munhakuyinya.
Bala ŋayi Mawtjitjkalanydja ŋapipi'mirriŋuyu nhäŋalana ŋanya, ŋunhi ŋayi yukurrana djäma mirithirri yindi, wirrki wal'ŋu ŋayi yukurrana djäma. Bala ŋayi waŋana ŋanya Mawtjitjnha bitjarrana, “Nhäku warray nhe yukurra nhinanydja nhepinydja waŋganydja dhuwala, guŋga'yun yukurra yolŋu'‐yulŋunhanydja bitjan liŋgu walu‐ŋupan?”
Ga ŋayinydja waŋana Mawtjitjtja bitjarrana, “Bitjan muka liŋgu walala ŋuli yukurra marrtjinydja dhuwala ŋarrakala. Ŋunhi walala ŋuli ŋarrtjunmirrinydja, marinydja walala ŋuli djäma, ga ŋunhi walala ŋuli djälthirri Godkalaŋunydja romgu, walalanydja ŋuli marrtji ŋarrakalana, märr yurru ŋarra ŋäŋ'thun Godnha, ga ḻakarama walalaŋgu marŋgikuma walalanha marrtji yuwalkku wal'ŋu dhukarrwu.”
<range>
Ga ŋayinydja waŋana ŋunhi ŋapipi'mirriŋunydja nhanŋu bitjarra, “Yakana dhuwaliyinydja ŋamakurru'; dhuwaliyinydja djäma nhuŋu ŋonuŋnha mirithirrina, nhe yurru djawaryunna ŋuriŋiyi djämayunydja märr‐yawaryunna,
ga yolŋu'‐yulŋunydja yurru djawaryundhi galkunarayunydja. Yakana nhe yurru djäma gänanydja dhuwaliyi.
Ŋäka ŋi', mäkiri'‐witjurra, ŋarra nhuŋu yurru wekama dhäruktja, ga ŋayi yurru Godtja nhokala.
Manymak warray nhuŋu, nhe yurru marŋgikuma yukurra Godkalaŋunydja romgu, waŋa marrtji raypirri'yun nhaltjanarawu nhinanharawu Godkalaŋunydja romgu.
Ga bitjandhi nhe yurru djarr'yun wiripuŋunha yolŋu'‐yulŋunha, bala nherraṉ walalanha ŋurruŋukumana, märr yurru walalanydja ŋurru'‐ŋurruŋu miṯtjiwu ga miṯtjiwu ga miṯtjiwu, bitjan yurru bala. Djarr'yurranydja nhe yurru ŋunhinha yolŋunha ŋunhi ŋayi yukurra borrk‐beyaṉiyirri Godku ga dhäruk märranharamirri Godku, ŋunhinha walalanha ŋunhi nhe yukurra märr‐yuwalkthirri walalanha, ŋunhi walala yurru yaka yukurra rrupiya gombuma ŋurikiy djämawuy.
Walala yurru yolŋu'‐yulŋunydja marrtji ŋurikalayi walalaŋgala ŋurru'‐ŋurruŋuwala guŋga'yunarawunydja, märr walala yurru ŋuriŋiyi walalay djarr'yun marrtji yumurrkuny'tja malanha, ga ŋunhi yurru ŋula ḏälthirrinydja, wirrkinydja wal'ŋu ḏälthirri yurru, ŋunhiyinydja walala yurru gäma nhokala, ga nhe yurru walalanha guŋga'yun nhepina.
Ga bitjandhi walalanydja yurru ŋuriŋi ŋurru'‐ŋurruŋuyunydja yukurra gurrukamayi ŋonuŋnha nhokala muka dhambay, märr yurru nhenydja yaka muka ganydjarr‐winya'yun ŋuriŋiyi, märr yurru yolŋu walala yaka muka djawaryunmirrinydja galkunarayunydja.”
Bala ŋayi Mawtjitjtja mäkiri'‐witjurrunana ŋurikiyi dhärukku, bala ŋayi bitjarrana waŋana, “Manymaknha dhuwaliyinydjayi guyaŋinyara nhokuŋu.”
Bala ŋayi djarr'yurrunanydja ŋunhiyinha yolŋu'‐yulŋunha ŋuliŋuruyina miṯtjiŋuru Yitjuralpuyŋuwalana, bala ŋayi nherra'‐nhirraranydja marrtjina walalanha miṯtjilili ga miṯtjilili ga miṯtjilili bitjarrana, märr yurru walala ŋuriŋi walalay ŋurru'‐ŋurruŋuyu marrtji djarr'yun yumurrku' malanha rom, ga mari ŋuriki yolŋu'‐yulŋuwu. Ga ŋuli yurru ŋula ḏälthirrinydja rom, ŋayinydja yurru ŋayipi Mawtjitjthu djäma ŋunhiyi romnha djarr'yun.
<range>
Ga ŋuliŋuruyinydja dhurrwaraŋuru, bala ŋayi ŋunhi ŋapipi'mirriŋuyunydja gonha'yurrunana ŋanya, bala marrtjina wäŋalilina.
Yo, yuṯayuna wirrmuyu walala mulkana wäŋa yäku Djäniyanydja, ŋunhayinydja wäŋa, ŋunhi muka ŋunhi ŋayi Garray milkunharamina Mawtjitjkala ŋurruthaŋala, bitjarra bitjan gurtha ŋäṉarr ŋatŋatthurruna dharpaŋura. Walala Yitjuralpuyŋuyu liŋguna mulkanana ŋunhiyi wäŋanydja ḻurrkun'thinana ŋaḻindi ŋunhalayinydja walalaŋgu ŋunhi walala dhawaṯthurruna Yetjipŋurunydja. Bala walala ŋunhalayina wäŋaraŋalanydja galki bukuŋurana, ŋunhiliyina ŋanhdharkŋurana wäŋaŋura.
<range>
Ŋayi Mawtjitjtja marrtjina bala bukulilina ḏuwaṯthurruna bukumirriyanharawu Gunhu'wu, bala Garray wäthurrunana nhanŋu ŋulaŋuru bukuŋuruna, ga waŋana nhanukala bitjarra, “Waŋiya ŋurikala Yitjuralpuyŋuwala ŋunhi walala yarraṯaŋura Djaykupkala, biyaka walalambala ḻakaraŋanydja gam'.
‘Liŋgu muka nhuma nhäŋalana ŋunhi ŋarra nhaltjarra Yetjippuyŋunha, ga marŋgina nhuma liŋguna ŋunhi ŋarrapi nhumalanha gäŋalanydja marrtjina dhipala ŋarrakiyingalanydja, bitjarranydja bitjan ŋuli wäyindhu ḏamalayu gäma marrtji nhanŋuway yothunha nhanukalay ŋayi binbarryu.
Ŋuli nhuma yurru märrama ŋarranhaynydja dhäruk, ga ḏälkuŋa dhawu'‐nherraṉara ŋunhiyi ŋarrakuŋuwaynydja yana, nhumanydja yurru ŋarrakuwaynha mala yolŋu walala. Bukmak dhuwala wäŋa munathany'tja ŋarrakuway yana, yurru nhumanydja yurru walala ŋarrakuwaynha galkiŋuwuynha, ŋarrakalaynha wal'ŋu goŋŋura.
Yo, ŋuli nhuma yurru dhäruk märrama ŋarrakuwaynydja, nhumanydja yurru ganaŋ'thunna ŋarrakuwaynha wal'ŋu miṯtji dhulŋuŋuna, gänana wal'ŋu. Ŋarranydja yurru nhumalaŋgu ŋurruŋuna wal'ŋu buŋgawana, ga nhumanydja yurru ŋarrakuwaynha yana yolŋu walala; nhuma yurru marrtji galkithirrina gal'ŋu ŋarrakalaynha, bitjanna bitjan ḏalkarra'mirrina walala yolŋu'‐yulŋu, ga nhumalaŋgalana yurru walala wiripuŋuyunydja miṯtjiyu maḻŋ'marama ŋarranhanydja.’ Ŋe, ḻakaraŋanydja nhe yurru dhuwala dhäruktja malanha ŋuripa Yitjuralpuyŋuwanydja,” bitjarra Garrayyu dhäruk wekaŋalanydja Mawtjitjkala.
Bala Mawtjitjtja dhunarrana ŋulaŋuru bukuŋurunydja, bala yurrum'maraŋala ḏilaknhana, ŋurru'‐ŋurruŋunhana, bala ŋayi ḻakaraŋalana walalambala Garraynhana dhäruk.
Ga bukmaknha walalanydja yolŋunydja walala waŋana buku‐ruŋiyinmaraŋalanydja Mawtjitjkala bitjarra, “Ŋanapurrunydja yurru märramana ga djämana‐wala yana ŋunhi nhaltjarra Garray waŋana.” Bala Mawtjitjthu ḻakaraŋalana Garraywala ŋunhi yolŋu'‐yulŋunhana dhäruk.
Ga ŋuliŋuru dhurrwaraŋuru Garraynydja waŋana Mawtjitjkala bitjarra, “Ŋarra boŋguŋu ḏo'yurru nhumalaŋgu, maḻŋ'thurrunydja ŋarra boŋguŋu waŋupini'kurru warumukkurru; ŋarra boŋguŋu waŋina nhuŋu, märr yolŋu'‐yulŋuyunydja boŋguŋu ŋarranha rirrakay ŋäkuyi, bala ŋayaŋu‐yuwalkthina nhuŋu weyinŋumirrina.”
Ga biyapul ŋayi Garray waŋana Mawtjitjkala bitjarra, “Gatju marrtjiyana, ga ḻakaraŋa ŋurupa yolŋu'‐yulŋuwa, walala yurru gäthuranydja ga goḏarr' boŋgama ŋäthilimirriyanhami gumurr‐ŋamathi ŋarraku. Walala yurru ḏarrtjalkkunharamirriyi ŋayaŋunydja walalanhay walala, ganaŋ'maranhamirrina ŋulaŋuru wiripuŋuŋurunydja nhäŋuru malanyŋuŋuru, ga biyakuyi bili walala boŋguŋu rurrwuyurru girriny'tja walalaŋguway,
liŋgu ŋuriŋinydja djunuma waluyu boŋgama Garraynha ḏo'yurru walalaŋgu, ŋayi boŋguŋu dhunarrinydja ŋunhala Bukuŋura Djäniya, milma bukmakkalana yolŋu'‐yulŋuwala.
Yo, ḻakaraŋa walalambala biyaka, walala boŋguŋu marrtji märr‐galkithi ŋunha bukulili, yurru yaka walala yurru marrtji galkithirrinydja wal'ŋu, ga dhanu'yundja ŋunhayi bukunydja. Ŋuli yurru ŋula yol marrtji ga dhanu'yun ŋunhayinydja wäŋa buku, ŋayinydja yurru ŋunhiyinydja yolŋu rakunydhirrina.
Nhuma yurru ŋanya buŋanydja guṉḏayuna; ŋunhiyi yolŋunydja ga wäyin yurru yakana walŋa nhina. Ga ŋunhi ŋayi yurru yiḏaki ḻoḻthun weyinmaramanydja, walalanydja yurru yolŋunydja walala galkithirrina marrtji bukulilina.”
Bala Mawtjitjtja balayi roŋiyina marrtjina yarrupthurruna, yolŋu'‐yulŋuwa ḏo'yurruna, ga ḻakaraŋala walalambala ŋunhi nhaltjarra Garrayyu nhanukala ḻakaraŋala, bala walala yolŋu'‐yulŋunydja ḏarrtjalkkunhaminana walalanhawuy walala gumurr‐ŋamathinyarawuna Garraywu. Walala girri'na rurrwuyurruna marrtjina, ga ŋamathanharamina ŋayaŋuna walalanhay märrma'yunydja waluyu, ganaŋ'maranhaminana ŋulaŋuru wiripuŋuŋurunydja nhäŋuru malaŋuŋuru.
Yakana walala ŋulinyaramirriyunydja waluyu dhäykawurru ga ḏarramuwurru märranhaminya ŋuli.
Bala wiripuŋuyunydja munhakumirri djaḏaw'yurrunana, ga ŋunhili bukuŋuranydja gorruŋala yukurrana maŋan, yurru warumukthina yukurrana, ga ŋunhilimiyi murryu'‐murryurruna marrtjina yulŋunydja, ga djaḻka'‐djaḻkarryurruna, ga rirrakay ḻoḻthurruna, guywuyurruna marrtjina yiḏaki. Ga yolŋu'‐yulŋunydja ŋunhala wäŋaŋuranydja wirrkina marrmarryunmina, barrarinana manapara.
Bala Mawtjitjthu dhawaṯmaraŋalana ŋunhi yolŋu'‐yulŋunhanydja ŋulaŋuru wäŋaŋurunydja, walala dhawaṯthurrunanydja marrtjina gumurr‐wunanhaminyarawuna Godku Gunhu'wu, ga ŋunhala galki bukuŋurana, ŋoyŋura wal'ŋu, walala djingaryurrunanydja marrtjina ŋunhimalayina.
Bala Garraynydja dhunarranana marrtjina lili ŋunhimala bukulili Djäniyalilinydja, bitjarrana bitjan ŋuli gurtha marrtji nhäri, ga ŋawulul'yunydja ḻiw'maraŋala monyguŋala ŋunhi bukunydja, yurru ŋayi marrtjina ŋunhi bukunydja gur'kuryurrunana gay',
ga ŋunhiyi yiḏakinydja rirrakay dhawaṯthurruna walawukthurrunana wirrkina dhika. Bala ŋayi Mawtjitjthunydja waŋana Garraynha Godnhana, bala Garraynydja waŋana nhanŋu buku‐ruŋiyinmaraŋala murryu'‐murryurrunana.
Ŋe, ŋayipi Godtja yarrupthurrunana ŋunhimala bukulili, bala djingaryurrunana yukurrana bukuŋurana djinmir'ŋurana. Bala Garraynydja wäthurruna Mawtjitjkuna bala'ŋuwuna marrtjinyarawu ḏuwaṯthunarawuna ŋunhimalayi bukulilina. Bala ŋayi Mawtjitjtja marrtjina ḏuwaṯthurruna bukulilina, withiyara ŋanya Garraynhana.
Ga ŋunhala, ga liliyi ŋayi Garrayyu ŋanya djuy'yurruna, yarrupthunmaraŋalayi yolŋu'‐yulŋuwala. “Gatjuy yarrupthurrana, ga waŋiya raypirri'yurra ŋunhi yolŋunha walalanha, walala yurru yaka marrtji galkithirrinydja ga mel‐ḏukṯukthun Garraywunydja nhänharawu. Ŋunhi walala ŋuli marrtji lilinydja, walalanydja yurru murrmurryunna.
Yo, ḻakaraŋanydja walalambala ŋuripa ḏalkarra'mirriwanydja walalambala, walala yurru ḏarrtjalkkunharamirri ganaŋ'maranharamirri gal'ŋu, yurruna walala yurru marrtji galkithirrinydja ŋarrakala, walala ŋuli bäynha rakunydhi ŋuriŋiyina ŋarrakala ḏarrtjalkthuna djarraṯawun'thu.”
Ŋayi Mawtjitjtja waŋana bitjarra, “Liŋgu muka nhe walalaŋgu ḻakaraŋala dhärranharawu ŋuruku bala barrkuwunydja, yaka walala yurru ŋunhayi galkithirri ḏuwa'‐ḏuwaṯthun bukulili.”
Bala ŋayi Garrayyunydja waŋana bitjarra, “Marrtjiya bala yarrupthurra, ga märraŋa ŋanya Yärunnha, nhuma yurru lili marrtji, yurru ŋunhi wiripu‐guḻkuny'tja yaka yurru marrtji lili, märr yurru walala yaka muka rakunydhirrinydja.”
Bala Mawtjitjtja marrtjina yarrupthurruna roŋiyinayi balayi, yolŋu'‐yulŋuwa ḏo'yurruna, bala ḻakaraŋala waŋana raypirri'yurrunana walalanha.
Yo. Bala Gunhu' Godtja waŋanana, romnha nherrara nhanukalayŋuwu ŋayi yolŋu'‐yulŋuwunydja; dhuwala malanha ŋayi romdja nherrara gam'.
“Ŋarra dhuwala Garraynydja Godtja nhumalaŋgu Waŋarrnydja, ŋunhiyina ŋunhi ŋarra nhumalanha dhawaṯmaraŋala ŋulaŋuru wäŋaŋuru Yetjipŋurunydja, ḏirrwiḏirrwi‐mulkanharamirriŋurunydja.
Yakana yanana nhuma yurru yukurra buku‐ŋal'yun wiripuŋuwunydja waŋarrwu malaŋuwu, liŋgu ŋarrapi dhuwala waŋgany yana waŋarrnydja nhumalaŋgu.
“Yakana nhuma yurru waŋarrkuma ga maḏayin' ḻakarama ŋula nhä yolŋuwuŋu goŋbuy ŋamaŋamayunara, yakana yana nhuma yurru djäma wäyinguma ga yolŋukuma ga moḻ'ŋukuma ga guyakuma ŋula nhäkumanydja nhumalaŋguway buku‐ŋal'yunarawunydja.
Yaka märr‐ŋal'yurra ga waŋarr‐ḻakaraŋa ŋula nhänhanydja, liŋgu ŋarra dhuwala Garray nhumalaŋgunydja waŋarr God. Ŋarranydja djäl nhumalaŋgu, nhuma yurru ŋarrakuway wal'ŋu yana dhulŋuŋu. Ŋuli nhuma yurru märr‐ŋal'yun wiripuŋuwunydja waŋarrwu ga raŋgawu, ŋarranydja yurru ŋaramurryirrina ŋuriŋinydjayi mel‐ḏi'yunna, bala nhuma yurru ŋayaŋu‐yätjthirri ŋuriŋina nhumalaŋgala gatjpaḻ'yunarayuna; nhe ga nhuŋu djamarrkuḻi' ga walalaŋgu djamarrkuḻi' yurru bitjandhi liŋgu ŋayaŋu‐yätjthirrina yukurra ŋuriŋiyinydja ŋunhi nhe ŋarranha nyinyaŋdhurruna nhäŋala, bala ḏiltjina‐wekaŋala ŋarraku.
Yurru ŋarra yurru mel‐wuyunaramirrinydja ŋurikina ŋunhi walala yurru ŋayaŋuyu‐ḏaparama ŋarranha, ga dhäruk‐märrama ŋarranha; walalana yurru yukurra nhina walaŋgumanydja dhikanydja wal'ŋu, liŋgu nhinanydja walala yurru yukurra ŋayaŋu‐ŋamathirrina ŋarrakala märr‐ŋamathinyaraŋurana. Ga bitjandhi liŋgu ŋarra yurru mel‐wuyundhi gäma yukurra yumurrku'nhanydja ŋurikiyi dhäruk‐märranharamirriwunydja walalaŋgu, bitjanna liŋguna gupaḏalnha‐wala walalaŋguna mala‐wunharanydja yurru nhina yukurra ŋarrakala märr‐ŋamathinyaraŋuranydja.
“Yaka yana nhuma yurru Garraynha yäku‐ḻakarama waŋa yänanydja wakalkurrunydja, ga ŋunhi nhe yurru ŋula yolkala dhawu'‐nherraṉ Garraywalanydja yäkuyu, bala yurru nhuma rumbalkuma yana ŋunhiyi dhäruktja, yakana yana buku‐dhumukthiyanydja meṉguŋanydja. Liŋgu Godthunydja nhuna yurru ḻakarama yätjnha yana nhe, bala dhä‐ḏir'yunna yurru, yakana ŋayi yurru waŋa bitjandja ‘Bäythi’ bitjandja, ŋunhi nhe yurru Garraynha yäku ḻakarama yana wakalkurrunydja.
“Guyaŋiya Nhinanharamirrinydja ŋunhi Walu, ga yaka meṉguŋa, liŋgu ŋunhiyinydja walu ganaŋ'maranhara Garraywu.
Nhuma yurru djämanydja ḏämbumirriyu ga waŋgany‐bäythinyara munhanydja ŋupan,
bala ŋuriŋinydja wiripuŋuyunydja waluyu nhinanharamirriyunydja, ganaŋ'maranharana ŋunhiyinydja ḏaykun' buku‐ŋal'yunarawuna yana nhokalayŋuwu Garraywu Waŋarrwuna. Nhuma yurru yakana djäma ŋuriŋiyinydja waluyu; nhuma yurru nhinana yukurra yana galkunmirrina, nhe ga nhipala gäthu'mirriŋu walala, ga nhuŋu djämamirri walala, ga wäyin nhuŋu, ga ŋunhi yolŋu mulkuru ŋunhi ŋayi yukurra nhina nhokala wäŋaŋura.
Nhuma yurru nhiniya yukirriya mukthurra ŋuriŋinydja waluyu, liŋgu ŋayipi Garrayyunydja djäma waluyu ḏämbumirriyu ga waŋganydhu bäythinyarayu, dhiyaŋunydja waluyu malanyŋuyu ŋayi bokmara ŋunha djiwarr' ga dhuwala munatha' ga gapu, ga bukmak nhä malanha ŋunhi marrtji ŋorra, bala ŋayi ŋuriŋinydja waluyu nhinana märr‐ŋurr'yurrunana. Bala ŋayi Garrayyu ganaŋ'maraŋalana ŋunhiyinydja walu, nhanŋuwayliliyaŋalana, dharrpalnha wal'ŋu gänana yana.
“Nhuma yurru märr‐ŋal'yurra nhokalaŋuwala ŋäṉḏi'mirriŋuwala ga bäpa'mirriŋuwala, märr nhe yurru walŋa nhina weyinga ŋunhala nhumalaŋgalanydja wäŋaŋura, ŋunhi Garrayyu wekaŋala nhumalaŋgu.
“Yaka nhuma baymatthurra rakunyguŋanydja ŋula yolŋunha.
“Yaka nhuma marramba'thiya.
“Ga yaka manaŋiya, ga djaw'yurra dhulŋuŋunydja ŋula nhä yolpa.
“Yaka ḻakaraŋa bothiya wiripuŋunha yolŋunha.
“Ga yaka mel‐ŋamathiya ŋula nhä malanha wiripu‐guḻku'wa yolŋuwa; nhanbala wäŋa, nhanbala miyalknha, nhanbala djämamirrinha, ga nhanbala wäyin, ŋunhiyinydja ŋuripa bili nhanbala, yaka nhuma yurru ŋoy‐ŋapuyurra ḏukṯukthiya.” Ga bitjarrayina ŋayi Garrayyu romdja nherrara nhanukalayŋunydja ŋayi yolŋu'‐yulŋuwu.
Ga walala yolŋu'‐yulŋunydja ŋunhi mukthurrunaŋga marrtjina djinga'‐djingaryurruna ŋunhiliŋga bäyma. Walala ŋäkula murryu'‐murryunara marrtjinyara, ga rirrakay yiḏaki ŋäkula, ga nhäŋala djaḻka'‐djaḻkarryunara ga ŋawulul ṉoluŋdhinyara marrtjinyara bukulili, bala wirrkina walala wilwilyunmina, barrarinanydja manapara. Bala walala marrtjina djinga'‐djingaryurrunana bitjarrana bala, barrkuna ya'.
Bala walala waŋana Mawtjitjkalana bitjarra, “Way, nhepina waŋiya ŋanapurruŋgalanydja; ŋanapurru yurru mäkiri'‐witjundja nhuŋuna. Yaka yurru Waŋarryunydja Godthunydja waŋa ŋanapurrunha; ŋanapurru ŋuli gonhana raku'‐rakunydhina.”
Yurru Mawtjitjtja waŋana ŋurikala yolŋu'‐yulŋuwalanydja, “Yaka nhuma barrariya. Garraynydja Waŋarrnydja liŋgu milkunharamina ŋanyapinyay ŋayi dhuwalana gay' ganydjarryu maḻŋutjthuna wal'ŋu dhikana, gatjarr'yundja yukurra nhumalanha. Ŋayi djäl nhumalaŋgu marŋgithinyarawu nhäyinyara waŋarr ŋayinydja, märr nhuma yurru borrk barrarirriŋga nhanŋu, ga yakana biyakayi biyapulnydja baḏatjurra ga ŋula nhä djäma yätj.”
Walala yolŋu'‐yulŋunydja ŋunhala bala barrku yukurrana djingaryurruna, bala ŋayi Mawtjitjtja marrtjina galkililina, Garraynhana Waŋarrnhana withiyara ŋunhimalana, ŋunhi maŋan yukurrana gorruŋala warumukthina.
Ga Garrayyunydja waŋana Mawtjitjnha bitjarra, “Ḻakaraŋa yolŋu'‐yulŋuwu Yitjuralpuyŋuwunydja biyaka, ‘Liŋguna nhuma nhäŋalana nhumapina maŋutjiyu ŋunhi ŋarra nhumalaŋgala yukurrana waŋana djiwarr'ŋuru.
Yaka nhuma yurru djäma ŋula nhä waŋarrkumanydja nhumalaŋguway nhuma; yana bini wiripunydja ŋunhi waŋarr malanha rrambaŋi be ŋarrakala. Ŋarrakala yana waŋganygala nhuma yurru yukurra buku‐ŋal'yun waŋarrkumanydja.
Nhuma yurru yana munatha'na ŋal'‐ŋalmaramanydja djäma barŋdja, bala batharrana wäyin ŋunhimalayi ŋarrakuway waŋganygu buku‐ŋal'yurranydja yana. Ga ŋunhi nhuma yurru waŋgany‐manapanmirri waŋganylilinydja ḻukanharawu ŋuriki wäyingunydja rrambaŋi waŋganyŋuranydja, ga wiripunydja nhuma yurru ŋuliŋuruyi wetj bathan barŋlili, buku‐ŋal'yun manapan ŋarraku ŋuriŋiyinydjayi wetjthu wekanharayu. Yo, ŋarrapi yurru wäŋanydja ḻakarama marrtji bala, märr yurru nhuma marrtji bala buku‐ḻuŋ'marama ŋunhilimi wäŋaŋura malaŋumi ŋarrakunydja buku‐ŋal'yunarawu; yaka nhuma yurru wäyinnha mundhurr‐wekama ŋarraku birrka'mirriŋuranydja wäŋaŋura. Ga ŋunhi nhuma yurru waŋgany‐manapanmirri ŋunhiliyi dharrpalŋuranydja wäŋaŋura buku‐ŋal'yunarawu ŋarrakunydja, ŋarranydja yurru nhumalanha withiyanna ŋunhimalayinydja, bala goŋmirriyamana ŋarra yurru nhumalanha.
“‘Ga ŋunhi nhuma yurru djäma barŋ malanha ŋal'‐ŋalmarama guṉḏanydja, yaka ŋunhiyi guḻk‐guḻkthurranydja marrtjiya guṉḏanha dhapirrkkuŋanydja, buyuwuyukuŋanydja ŋula nhäyunydja, liŋgu ŋunhiyinydja dharrpalnydja wäŋa yurru yäraŋuthirri yana ŋuriŋiyi nhokalay goŋbuy djämawuy.
Ga yaka yurru nhuma yukurra ŋal'‐ŋalyun ŋuliwitjandhiyi garrwarkurru barŋgurrunydja.’”






















































































Yo. Ŋuliŋurunydja dhurrwaraŋuru ŋunhi ŋayi wekaŋala rom malanha Mawtjitjkala, Garrayyu waŋana djäkakuŋala, raypirri'yurruna bitjarra, “Liŋguna ŋarra djuy'yurruna djiwarr'wuynha watjarr‐mulkanharamirrinhanydja, ŋayi yurru marrtji ŋurru‐warryundja nhumalanha, yana liŋgu nhuma yurru gärri ŋunhawala wäŋalili ŋunhi ŋarra nhumalaŋgu ŋäthilimirriyaŋala.
Mäkiri'‐witjurra nhanŋu, ga märraŋana ŋanya dhäruktja. Yaka raypirri‐waḏatjthiyanydja nhanŋu, liŋgu ŋayinydja yurru yakana gonha'yun nhuna nhäma yätjlili romlili, liŋgu ŋarranydja yäku nhanukalaŋga.
Ŋuli nhuma yurru mäkiri'‐witjun marrtji nhanŋu dhärukku gurrum'thun, ga djäma nhaltjan ŋarra yurru waŋa, ŋarranydja yurru nhumalaŋgala bitjanna liŋguna, bumana yurru marrtji miriŋunhana ŋunhi walala yurru miriŋuyirrinydja nhumalaŋgu.
“Ŋe. Dhuwalayi djiwarr'wuy watjarr‐mulkanharamirrinydja marrtji yukurra nhumalanha ŋurru‐warryun, gämanydja ŋayi yurru yukurra nhumalanha, ga gärrinyamaramana ŋunhamala wäŋalili. Yurru ŋunhilinydja wäŋaŋura nhina yukurra wiripuna ga wiripuna bäpurru', Yamarpuynha ga Yitpuynha ga Gaynanbuynha, ga wiripu ga wiripu bäpurru', bala ŋarranydja yurru marrtji walalanha buwayakkumana warrpam'nha.
Yaka yana nhuma yurru bun'kumu‐djipthurra ga buku‐ŋal'yurranydja walalaŋgalaŋuwala waŋarrwalanydja, ga yaka djäma dhuḏakthurra walalaŋgunydja rom. Yana nhuma yurru ḏaw'‐ḏawyurrana walalaŋgu waŋarrnhanydja walalanha ŋunhi walalaŋgiyinguŋunydja djämawuy goŋbuy, ga biyakayi bili ḏaw'‐ḏawyurra dharpanydja ga ŋula nhänydja guṉḏa ŋunhi walala ŋuli marrtji nherraṉ walalaŋgiyingala dhuyulili wäŋalili.
“Yo, ŋuli nhuma yurru buku‐ŋal'yun yukurra ŋarrakuwaynydja waŋganygunydja yana, bala ŋarranydja yurru nhumalanha wekamana yana ŋathayu ga ŋarkula'yu, ga bitjandhi bili ŋarra yurru rerrinydja djaw'yun nhumalaŋgala, bäyŋukumana.
Ga nhumalaŋguŋu yothuny'tja dhawal‐wuyaŋirri yukurra yurru ḻatju'mirrina, yakana yalŋgi'mirri, ga yakana nhuma yurru goŋ‐yätjthirri yuṯawunydja yothuwu. Ga walŋana nhuma yurru nhina wal'ŋu weyinnha.
Ga ŋunhi yurru miriŋu nyäṉ'thun nhumalaŋgu, ŋarranydja yurru barrari‐wekama walalanha, goḏuywumana, bala walalanydja yurru gundupumana nhumalambala.
Walalanydja Gaynanbuynydja miṯtji ga Yitpuynydja miṯtji ga wiripu‐guḻku' bäpurru' ŋunha nhinana walala yukurra nhumalaŋgala wäŋaŋuranydja, bala ŋarranydja yurru walalanha ŋupan dhawaṯthunmaramana.
Ŋarranydja yurru nhumalaŋgala walalanha goŋ‐war'warmaramana, bala nhumana yurru warr'warryundja walalanha. Yurru yaka ŋarra yurru miriŋunhanydja walalanha gukuma dhawaṯmarama ŋuriŋinydja bili waŋganydhunydja waluyu,
yana ŋarra yurru gukumanydja marrtji miṯtjinha waŋganynha ŋäthili, ga biyapul wiripunha miṯtjinha, bitjanna yurru ŋarra marrtji bala walalanha guku'‐wukumanydja dhawaṯmaramanydja, märr yurru nhumana ŋunhiyi wäŋanha dhaŋaŋguma.
Ŋarra yurru wekama bukmaknha yana miriŋunhanydja goŋlili nhumalaŋgala, ga nhumana yurru walalanha gukuma dhawaṯmaramanydja.
“Yakana nhuma yurru dhawu'‐nherraṉmiya wiripuŋuwala bäpurru'wala, mulkuruwalanydja miṯtjiwala; yakana nhuma yurru nhina yukurra waŋganyŋura walalaŋgala, ga yakana yurru nhuma märr‐ŋal'yurra mulkuruwalaŋunydja waŋarrwala.
Walala yurru ŋunhiyi mulkurunydja miṯtji yolŋu yakana nhina nhumalaŋgala wäŋaŋura ŋarakaŋura; nhuma yurru warr'‐warryundja walalanha, dhawaṯthunmaraŋana bukmaknha yana; walala ŋuli gonhana yätjkuŋu nhumalanhana, garr'‐garryurru yätjlilina romlili. Ŋuli nhuma yurru märr‐ŋal'yun walalaŋgalaŋunydja waŋarrwu malanyŋuwu, nhumalanhanydja yurru ḏap‐ḏapmaramana ŋuriŋiyina walalaŋgalay yätjthuna romdhu.” Bitjarra ŋayi ŋunhi Garrayyu dhawu'‐nherraranydja, raypirri'yurruna nhanŋuway yolŋu'‐yulŋunha, märr yurru walalanydja nhina nhanŋuway gal'ŋu yana yolŋu walala, ga yakana märr‐ŋal'yun ŋula wiripuŋuwalanydja waŋarrwala.
Bala ŋayi Garrayyu djuy'yurruna Mawtjitjnha balayi, roŋiyinmaraŋala yolŋu'‐yulŋuwala, bitjarra ŋayi waŋananydja, “Gatjuy marrtjiya balayi yarrupthurra, ga ŋunhili garr'yurra walalanha Yärunnha ga Natapnha ga Bäyunha, ga wiripu‐guḻku'nha ŋurru'‐ŋurruŋunha Yitjuralpuyŋunha, 70 ŋaḻapaḻmirrinydja mala, walala yurru marrtji lili ḏuwaṯthun, yurru märr‐barrkulili walala yurru djingaryundja marrtji, buku‐ŋal'yun yurru ŋarrakunydja, liŋgu nhepi yurru waŋgany Mawtjitj marrtji galkithirrinydja wal'ŋu ŋarrakalanydja.” Bitjarra ŋayi Garrayyu ḻakaraŋalanydja Mawtjitjkala.
<range>
Bala Mawtjitjtja yarrupthurrunana, ga ḻakaraŋalanydja yolŋu'‐yulŋuwa Garraynha dhäruktja, ga bukmak rom malanha ŋunhi ŋayi wekaŋala yukurrana nhanukala Mawtjitjkala. Bala bukmaknha yana yolŋuyunydja walalay dhäruktja buku‐ruŋiyinmaraŋala Mawtjitjkalanydja bitjarrana gam'. “Ŋanapurru yurru djämana‐wala yana bukmak ŋunhi Garrayyu nhaltjarra ḻakaraŋala.”
Bala Mawtjitjthu wukirrina marrtjina bukmak Garraywuŋu dhäruktja djorra'lilina. Ga wiripuŋuyuna waluyu, Mawtjitj gaŋgathina munhakumirri dhika, bala botjaŋala guṉḏana ŋal'‐ŋalmaraŋala ŋunhili bäyma ŋoyŋura bukuŋura, ga bitjarrayi bili ŋayi djinga'‐djingarmaraŋala 12 guṉḏa malanha, bili walala ŋunhi Yitjuralnydja mala 12 bukmaktja bäpurruny'tja.
Bala ŋayi djuy'yurruna yuḏayuḏanhana ḏarramuwurrunha, ga ŋunhalanydja walala bumara wäyinnha malanha, bala ŋal'maraŋala wäyindja guṉḏalilina, ŋunhimalana ŋunhi ŋayi botjaŋala Mawtjitjthu. Walala batharana ŋunhiyi wäyindja malanha, buku‐ŋal'yurrunana yukurrana Garraywuna,
bala ŋayi Mawtjitjthunydja gulaŋdja ŋunhiyi wäyin guryu'‐guryunmaraŋala rupa'lilina, ga wiripunydja gulaŋ ŋayi bikpikthurruna ŋunhimalayi wäyinmirrilili guṉḏalili.
Bala Mawtjitjthunydja märraŋala djorra'na, ŋunhiyi djorra' ŋunhi nhanukiyinguŋu wukirriwuy dhawu'‐nherraṉminyara ŋanyapinyay Garraynha ga yolŋunha walalanha, bala ŋayi marrtjina waŋana ŋuliŋuru djorra'ŋuruna. Bala yolŋu'‐yulŋuyunydja ŋäkula bukmakthuna, ga waŋana walala bukmaknha yana bitjarra, “Ŋanapurrunydja yurru djämana‐wala yana bukmaknha ŋunhi Garray yukurra waŋa; yuwalknha ŋanapurru yurru yana malthundja nhanŋuwaynha dhärukku,” bitjarra.
Bala ŋayi Mawtjitjthu märraŋala ŋunhi gulaŋ rupa'mirri, bala bikpikthurruna yolŋu'‐yulŋuwalana, waŋana marrtjina, “Dhiyaŋunydja gulaŋdhu wuṉḏaŋarrkumana dhärranhamarama yukurra ŋunhiyinydja malanha dhäruktja dhawu'‐nherraṉminyaranydja, Garray God ga nhumapi; ŋayi yukurra yurru bitjanna liŋguna dhuwalayi dhäruk‐nherraṉminyaranydja djingaryun yurru.”
Ga dhurrwaraŋuru ŋuliŋurunydja walala wäŋgaŋala ḏuwa'‐ḏuwaṯthurruna bukulilina, Mawtjitj ga Yärun ga gäthu'mirriŋu maṉḏa Yärungu Natap ga Bäyu, ga wiripu‐guḻku' 70 ŋaḻapaḻmirri marrtjinayi malthurruna,
ga ŋunhalayi bukuŋura walala nhäŋalana Garraynhana Godnha, Yitjuralpuyŋuwuna Waŋarrnha. Yo, nhanukala Garraywala ḻukuŋuranydja ŋunhi ŋayi yukurrana djingaryurruna ŋunhilimi ḻatju'na dhika buyuwuyu'na, miny'tjinydja ḻatju'na dhikana, ga ḏarrtjalknha dhika wal'ŋu, yurru ralkthunara.
Liŋguna walala mel‐ŋal'yurrunana, nhäŋalana Godnhanydja, yurru yakana ŋayi walalanha ŋula rakunyguŋalanydja ŋunhi ḏilaknhanydja, yana walala ḻukana marrtjina ŋayaŋay'nha ga ŋarkula'na waŋganyŋurana, bala walala marrtjina roŋi'‐ruŋiyinayi balayi wäŋaliliyi.
Bala biyapul Garray waŋana Mawtjitjkala bitjarra, “Ḏuwaṯthurra dhipala bukulili nhe yurru, ga galkurra yukirriya ŋarraku dhiyala. Ŋarra yurru wekama nhokala goŋlili bilkpilk maṉḏanha guṉḏa, makarrmirri dhärukmirri, liŋguwuynha ŋunha ŋarrakuŋu wukirriwuynha yulŋunydja ŋunhiyinydja romdja malanha.”
Bala Mawtjitjtja ga nhanbala guŋga'yunamirrinydja Djatjuwanydja gaŋgathinana, bala waŋana ŋurikala 70‐walanydja ḏilakkala bitjarrana, “Nhumanydja nhiniya ŋi' dhiyala, galkurra ŋinyalaŋgu yukirriya, bäy ŋilinyu yurru roŋiyirri. Ŋunhiyi maṉḏa Yärun ga War yurru nhina yukurra dhiyalinydja nhumalaŋgalanydja, djäkanydja nhumalaŋgu. Ŋuli nhuma yurru ḏukṯukthirri ŋula nhäkunydja, marrtjiyanydja maṉḏakala.” Bala maṉḏa Mawtjitj ga Djatjuwa ḏuwaṯthurrunana marrtjina bukulilina, ŋunhimalana ŋunhi Garraywu buku Djäniya yäku.
<range>
Ŋe. Mawtjitjtja ḏuwaṯthurrunana marrtjina bala bukulilina, bala ŋayinydja marrtjina waŋupini'yunydja monyguŋalana ŋunhi bukunydja,
bala maŋandja marrtjina wiripuŋuyinana dhikana ḻatju'thinana, liŋgu Garray ŋayipi milkunharamina ŋunhiliminydja maŋanŋura, ŋunhilimi bili bukuŋura Djäniya.
Ga ŋuriŋi yolŋu'‐yulŋuyu wäŋaŋurunydja nhäŋalana ḻatju'thinyara djingaryunara yukurranhara, Garraywuna ḻatju'na dhikana ŋunhi maŋandja. Nhäŋalanydja walala ŋunhi bitjanarana bitjan ŋuli gurtha marrtji nhäri, ŋäṉarrnydja gurtha ŋatŋatthurruna marrtjina ŋunhala bukuŋuranydja djinmir'ŋuranydja. Ḻurrkun' ga ḻurrkun' munhanydja‐ŋupara bukunydja ŋunhi monyguŋala yukurrana maŋandhunydja, ŋayi Mawtjitjtja mukthurruna yana nhinana yukurrana, galkurruna Garraywu.
Bala ŋuriŋiyinydja bala ḏaykun'thu Garray wäthurrunana Mawtjitjku ŋulaŋuruyi maŋanŋurunydja, bala Mawtjitj djar'tjaryurruna, bala gärrinana ŋunhimalayi maŋanlilina, ḏuwaṯthurruna marrtjina bala‐a‐a, yana liŋgu ga buku djinmir' ŋunha mulkana, guwatjmara Garraynhana. Bala ŋayi Mawtjitj nhinananydja yukurrana ŋunhalana bukuŋurana waŋgany ŋaḻindi ga ḻurrkun' walunydja bäythinyaranydja.
Ga ŋunhalanydja bäyma bukuŋura Garrayyu waŋana Mawtjitjnha bitjarra,
“Ḻakaraŋanydja biyaka Yitjuralpuyŋuwanydja, walala yurru wekama mundhurr ŋarraku; birrka'mirriyu yolŋuyu ŋunhi walala ḏukṯukthirrinydja yurru, walala yurru gäma'‐gamanydja ŋarraku mundhurrnydja, bala wekamana yurru nhokalana goŋlili.
Ga dhuwala mundhurrnydja malanha walala yurru weka'‐wikamanydja gam', garwarrwarr bulayi, ga lätuŋdhinyara, ga wiripu ḻatju'mirri maryakal, ga wäyin barrwaṉ', ga lanapu' dharpa, ga weyika lanhdhirra'wu, ga buŋgan bäw' weyika, ga ḻatju'mirri guṉḏa.
<range>
<range>
<range>
<range>
Yo, dhiyaŋuyinydja malaŋuyu nhuma yurru djäma dhä‐mana'‐manapanna ŋarraku buṉbuna ganaŋ'maraŋa, märr yurru ŋarranydja nhumalaŋgala nhina yukurra ṉapuŋga'na.
Ŋarra yurru nhumalaŋgu ḻakaramanydja ga milkuma buṉbunharawu buṉbuwunydja, ga wiripu maryakal nhuma yurru djämayi djinawa'wunydja ŋuruku buṉbuwu. Nhuma yurru djämanydja bukmaknha yana bitjan yana liŋgu ŋunhi ŋarrapi nhumalaŋgala yurru milkuma.
“Yo, biyaka nhuma yurru djämanydja gam'. Nhuma yurru dhuḻ'yundja bathi lanapu' dharpa, yurru märr‐nyumukuṉiny, ga ŋapalilinydja nhuma yurru mam'marama garwarrwarr'nha djinawa'kurru ga warraŋulkurru. Ga bitjandhiyi nhuma yurru dhawaraŋ'tja märrma' yana gali'lili ga gali'lili, märrma'lili yana, ga dharpa gulŋiyinyamaranharawu ŋurikiyi gänharawu yukurranharawu. Dhipalanydja bathilili nhuma yurru galkaṉ rommirri maṉḏanha guṉḏa ŋunhi ŋarra boŋguŋu wekaŋu nhumalaŋgu. Ga ŋunhi bathinydja boŋguŋu yäku Dhawu'‐nherraṉminyarawuynha Bathi.
<range>
<range>
<range>
<range>
<range>
<range>
“Ga biyakayi bili djäma dhurrwarawunydja dhaḻ'yunarawu ŋuruku bathiwu, yurru dhurrwaranydja nhuma yurru djäma garwarrwarr bathanara. Ga biyakayi liŋgu djämayi märrma' garwarrwarr maṉḏanha, djiwarr'wuynha yolŋunha maṉḏanha, ga nherralanydja maṉḏanha bukulili maṉḏanyŋulili ŋunhimala dhurrwaralili; maṉḏa yurru nhinanydja yukurra gumurr'yunmirri, ga binbarrnydja maṉḏanha bärr'yunmaraŋa garrwarkurru, warraw'kuma, ŋapa‐ŋäkirrmarama yukurra yurru ṉapuŋga ŋunhiyi dhurrwaranha bathinha yana. Yo, ŋunhi guṉḏanydja yurru rommirrinydja ŋunhana djinawa'na ŋunhilimi bathiŋura, ga dhurrwaranydja yurru ga garrwarnha ŋapaŋurana, ga yäkunydja yurru ŋunhiyi dhurrwaranydja Mel‐wuyunharawuynha Wäŋa, liŋgu ŋunhimalayina ŋarra nhumalanha yurru guwatjmandja, ga ŋunhiliyi ŋarra yurru yulŋunydja ṉapuŋga' yana ŋurikala maṉḏakala, ŋapaŋura yana garrwar Mel‐wuyunaramirriŋura Wäŋaŋura, liŋgu ŋuliŋuruyina ŋarra yurru wekama dhäruktja nhumalaŋgu Yitjuralpuyŋuwunydja.
<range>
<range>
<range>
<range>
<range>
“Ga biyakayi liŋgu nhuma yurru ŋamaŋamayurra bala'palanydja dharpanydja, ga ŋapanydja ŋäkirrmaraŋa garwarrwarr'yuna, ga garrwaryi gunganhamirriyaŋanydja gurrunhara. Ga ŋunhimalayi bala'palalilinydja nhuma yurru gurrunhan yukurra ŋayaŋay', märrma' rulu ga märrma' bäythinyaranydja, liŋgu dhuwalayinydja ŋayaŋay' malanha bitjanna liŋguna yurru yukurra ŋorrana ŋarrakalaynha gumurrŋura.
<range>
<range>
<range>
<range>
<range>
<range>
<range>
“Ga biyakayi liŋgu nhuma yurru ŋamaŋamayurrayi lanhdhirra'wuynydja, garwarrwarr'mirriyi yana, djingaryunarawuynydja, yurru waṉa'‐waṉanydja ŋunhiyi lanhdhirrany'tja yurru waŋgany rulu ga märrma' bäythinyara, ga ŋunhiliyi gorru'‐gurrumanydja marrtji yurru dhumbu'‐yumbuḻ rupa malanha weyika'wuy djarraṯawun'kunharawuy.
<range>
<range>
<range>
<range>
<range>
<range>
<range>
<range>
“Yo, biyakayina yana djämanydja dhuwalayinydja malanha, djan'kukuŋa yana, bitjarra ŋarra ŋunhi milkuŋala nhuŋu ŋunhili bukuŋura.” Bitjarra ŋayi Garray waŋananydja.








“Ga bitjandhi liŋgu nhuma yurru djäma ḻiw'maramanydja ŋunhinhayi gunganhamirriyaŋanydja ḻoḻukuŋana, waŋgany yana dhurrwara galki yana ŋunhiliyi dhaliyarra'ŋura.
<range>
<range>
<range>
<range>
<range>
<range>
<range>
<range>
<range>
<range>
“Ga ḻakaraŋa ŋarrakalaŋuwala yolŋu'‐yulŋuwalanydja walala yurru gämanydja ḻatju' wal'ŋu weyikany'tja, märr yurru ŋunhayi djinawany'tja dhuyuŋuranydja wäŋaŋura yurru yukurra nhärana yana lanhdhirrany'tja bitjanna liŋguna. Bitjanna liŋgu goḏarr'mirri ga munhaku Yärun ga gäthu'mirriŋu nhanŋu yurru marrtji, bala weyikany'tja ŋunhinydja rarr'yu‐rarryunna, dhuŋgur'yunna yurru bitjanna ŋunhiyi lanhdhirrany'tja, märr yurru yukurra ŋunhiyi djarraṯawun' nhära yana mukthun bitjan liŋgu gumurrŋura Garraywalanydja. Ga ŋarrakala ŋuriŋi yolŋu'‐yulŋuyu Yitjuralpuyŋuyunydja yurru yukurra ŋayathamana yana dhuwalayi romnhanydja gupaḏalnha‐wala.” Ga bitjarra ŋayi Godthu ḻakaraŋalanydja Mawtjitjkala.
<range>









“Bala nhe yurru gulk‐gulkthunna ṉapuŋgany'tja ŋunhiyinydja buṉbunydja, märrma'kumana yurru dhaḻakarrnydja maryakalyu ḻatju'yu dhika wal'ŋu miny'tjimirriyu, gungama yukurra yurru ṉapuŋga'na, märr yurru ŋunhinydja bala djinawany'tja wal'ŋu ŋärrany'tja, ŋarrakuwaynydja wal'ŋu ŋunhiyinydja yurru ganaŋ'thun yukurra djingaryun ŋuliŋuru bala wiripuŋuŋurunydja dhuyuŋuru wäŋaŋuru. Ga ŋunhinydja wal'ŋu bala djinawa'lilinydja wal'ŋu nhe yurru nherraṉ ŋunhiyinayi Mel‐wuyunaramirrina dhaḻakarr, ŋunhi yurru yukurra djingaryundja ŋapaŋura Dhawu'‐nherraṉminyarawuyŋura Bathiŋura. Ga ŋunhinydja wal'ŋu dhuyunydja, dharrpalnydja wal'ŋu wäŋa, warraŋul märr, nhe yurru ŋunhiwalayinydjayi gurrunhan bala'pala ŋathamirri waŋganylili gali'lili, ga wiripulilinydja gali'lili nhe yurru nherraṉ lanhdhirra'na ŋunhiyi baṉdja'‐baṉdjamirri. Ga djämanydja nhuma yurru dhurrwaranydja ŋurikiyi buṉbuwu ḻatju' wal'ŋu dhomalany'tja, miny'tjimirri yana dhika wal'ŋu, yurru mel‐warumuk ŋunhiyi girriny'tja, ga girriny'tja ŋunhiyi yurru yukurra dhaŋgama ḏämbumirriŋura dharpaŋuranydja, dhaḻ'yundja yukurra ŋunhiyi dhurrwaranydja.” Ga bitjarrana ŋayi Godthu ḻakaraŋala Mawtjitjkalanydja; ŋayi wekaŋala nhanukala ŋunhiyi mali ŋuriki buṉbuwunydja, ŋunhi ŋilimurru yurru ḻakarama dhiyaŋunydja‐wala dapanakulnha. Ga biyapul ŋayi Godthu ḻakaraŋala Mawtjitjkala nhaltjan ŋayi yurru djäma yukurra ŋunha warraŋulnydja wal'ŋu ŋurikiyi nhanukalaŋuwu buṉbuwu, ŋayi waŋana bitjarra, “Bitjandhi nhe yurru djämayi yana dhaliyarra', yurru djingaryundja ŋayi yukurra yurru warraŋul. Nhe yurru djämanydja yukurra dharpayu yana, ga gunganharamirrinydja ŋunhinydja warraŋulnydja balanyara bitjan girri' biny'tjuna, ga buluŋun'ŋuranydja malaŋuŋura ŋunhilimiyi ga dhandhurruŋ'nha dhärra'‐dharra yurru marrtji. Ga biyakayi liŋgu djäma banikin' ḻirrwi'wunydja, liŋgu ŋunhiwalayi dhaliyarra'lilinydja nhuma yurru bathan wäyin mundhurr Garraywu. Ga bitjan yana liŋgu nhuma yurru djämanydja yukurra bitjarra ŋarra nhuŋu ḻakaraŋala dhiyala bukuŋura.
<range>
<range>
<range>
<range>
<range>
<range>





















“Ga wiripunydja, nhe yurru ganaŋ'maraŋa nhuŋuway wäwa'mirriŋunha Yärunnha, ga nhanŋu gäthu'mirriŋunha walalanha, Natapnha ga Bäyunha ga Layatjanha ga Yithamanha, walala yurru ganaŋ'thunna ŋurukala wiripuwurruŋgalanydja yolŋuwala Yitjuralpuyŋuwala, yarrkthunna yurru ŋarrakuwaynha ḏalkarra'mirri walala, märr walalanydja yurru ṉapuŋga yukurra dhärra, ŋarrakala ga yolŋu'‐yulŋuwala, ŋarrakalaŋuwu romgu gänharamirri walala.
Nhuma yurru djäma dharpuŋa Yärungu girri', gänana wal'ŋu nhanŋuwaynha girri', ḻatju'kuŋa yana miny'tjimirriyaŋa.” Yo, ga bitjarra ŋayi God Garray waŋana Mawtjitjkalanydja,
“Liŋgu ŋarra ŋunha ŋäthilimirriyaŋala dharpunharawuy girri'wunydja yolŋu'‐yulŋunha, märr yurru walala yukurra dharpuma girri' Yärungu, märr yurru ŋayi gäna wal'ŋu yana ŋurukala wiripu‐guḻku'walanydja, liŋgu ŋayinydja ŋunha ŋurruŋu wal'ŋu ḏalkarra'mirri ŋarraku.
“Ŋuriŋinydja walalay yurru yukurra dharpuma girri' malanha dharrpal'mirri dhika wal'ŋu nhanŋu Yärungu, ga bitjandhiyi walala yurru dharpumayi girri' nhanukalaŋuwu Yärungalaŋuwu gäthu'mirriŋuwunydja, ŋuriki wiripuŋuwunydja ḏalkarra'mirriwu, yurru djämanydja walala yurru yukurra dhapirrkmirri ŋanya dhika wal'ŋu girri' malanha miny'tji mäypamirri.
<range>
<range>
<range>
<range>
“Yo, ga djämana walala yurru gumurrwuynydja girri' nhanŋu Yärungu, ga bitjandhi nhuma yurru märrama bilk‐bilkmirrinydja dhika wal'ŋu buyuwuyu'mirri yana guṉḏanydja maṉḏany märrma', ga ŋunhiwalayi guṉḏalili malanyŋulili nhuma yurru wukirrina yäkunydja miṯtji Yitjuralpuyŋunha, ḏämbumirri ga waŋgany bäythinyara waŋganyŋura ŋunhilimi guṉḏaŋura, ga ḏämbumirri ga waŋgany bäythinyara ga wiripuŋuranydja guṉḏaŋura. Ga ŋunhiyi maṉḏanha guṉḏa yurru gurrunhan girri'lili ŋunhiwala ḻambarrlili wal'ŋu ŋunhi Yärungala, märr yurru ŋayi ŋunhiyi yäkunhanydja yukurra gäma ŋuriŋina nhanukalay ḻambarryuna, ŋunhi ŋayi yukurra dhärra nhanukala gumurrŋura Garraywala dharapulŋura ŋurikala yolŋu'‐yulŋuwalana.
<range>
<range>
<range>
<range>
<range>
“Ga bitjandhiyi nhuma yurru gurrunhan 12‐nha guṉḏanha malaŋunha, miny'tjimirri dhika ŋanya wal'ŋu yana, mel‐wiḏi'mirri, ŋunhiyinydja nhuma yurru rulwaŋdhun gumurrlili wal'ŋu, ga ŋunhilimi malanyŋuŋura guṉḏaŋuranydja yurru yäku malanha marrtji dhärra'‐dharra ŋunhiyi Yitjuralwu gäthu'mirriŋu walala 12 ŋunhi, liŋgu ŋayi yurru Yärundhu yukurra gämanydja ŋunhiyi 12‐nha miṯtjinha ŋuruŋu ŋayaŋuyuna nhanukalay, ŋunhi ŋayi yukurra yurru marrtji ŋunhiwalayi dhuyulili wäŋalili, ŋunhawalayi gumurrlili Garraywalanydja, märr yurru ŋayi yukurra Garrayyunydja guyaŋirrina bitjanna liŋguna ŋunhina nhanŋuwaynha miṯtjinhanydja Yitjuralnhana.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
“Yo, ŋunhiyi Yärungunydja walala yurru djäma girri' milkuminy yana, ga ŋunhinydja djinmir'lilinydja wal'ŋu girri'lili walala yurru rulwaŋdhun marrtji borumdhinyara, ga ṉapuŋga'lilinydja ŋunhimala maṉḏanyŋulili borumdhinyara ḻarraṉi'yinyara rumbal walala yurru rulwaŋdhun rirrakaymirri banikin yumurrku'mirri wal'ŋu. Ga ŋunhi ŋayi yurru Yärun marrtjinydja ŋunhimalayi ŋarrakala gumurrlilinydja, ŋayinydja yurru bitjandhiyina rirrakaymirriyirrina marrtji, märr yurru ŋayi yaka ŋunhiliyi rakunydhirri.
<range>
<range>
<range>
<range>
“Ga bitjandhiyi nhuma yurru djämayi dhulmu‐ḻuḻnyindhinyara, dhikana wal'ŋu djeŋarra'na garwarrwarr, ga ŋunhiwalayinydjayi nhuma yurru wukirrina dhäruk bitjanna, ‘Garrkuḻuk wal'ŋu ganaŋ'thun yana yukurra nhanŋuway Godku Garraywu,’ bala nhuma yurru rulwaŋdhundja ŋunhiyi girri' Yärungala muḻkurrwuylili girri'lilinydja, märr yurru ŋayi yukurra gämana ŋunhiyi yana dhäruknha nhanukalay ŋayi bukuyuna, märr yurru ŋunhi yolŋuyu walalay baḏatjundja ŋula, ŋunhi walala yurru wekama mundhurrnydja Godku, ŋayi yurru Godthunydja yakana dhä‐ḏir'yundja walalanha ŋurikiyi baḏatjunaranydja, yana ŋayi yurru bäy‐ḻakaramana walalaŋgu ŋurikiyi, bala märramana yana.
<range>
<range>
“Yo, nhuma yurru djämanydja yukurra Yärungunydja girri' dhapirrkkuma yana wal'ŋu dhika, ga bitjandhi liŋgu nhuma yurru djämayi Yärungalaŋuwu gäthu'mirriŋuwunydja girri' gumurrwuy, ga muḻkurrwuy girri', ga gandarrwuy girri', bukmak yana dhapirrkmirri dhika wal'ŋu, bala nhuma yurru yulŋunydja Yärunnha ga nhanŋu gäthu'mirriŋunhanydja dhaṯthunna ŋuriŋi malaŋuyu girri'yunydja, bala ŋämiṉna walalanha weyika'yuna muḻkurrnha, bala ganaŋ'maramana walalanha yurru ŋurukala wiripu‐guḻku'walanydja, märr yurru walala ḏalkarra'mirri yana ŋarraku, ga marrtji yurru lili galkithirri ŋarrakala, ga djäma ŋarraku yurru. Ga ŋunhi walala yurru bitjan liŋgu marrtji ŋarrakala wal'ŋu gumurrlili galkithirri, ga djämanydja walala yurru marrtji ŋunhiliyi dhaliyarra'ŋuranydja, walalanydja yurru dhaṯthunmirrinydja yuṯuŋgurrwuyyu girri'yunydja, märr yurru walala yaka warraŋulthirri ŋarrakala, bala rakunydhirrina.” Ga bitjarrayina ŋayi ŋunhi Garray waŋananydja yukurrana.
<range>
<range>
<range>
<range>









“Ga biyapul nhuma yurru gäŋa wäyinnha buliki'nha ŋunhimalayinayi Withiyanminyarawuylilina Buṉbulili, bala walalanydja yurru ŋunhiyi Yärun ga gäthu'mirriŋu walala nhanŋu goŋ‐ŋal'yun yurru muḻkurrlili ŋunhiyi wäyingala buliki'walana, bala nhuma yurru wutthundja nhanukala gumurrŋurana Garraywala, dhurrwaraŋurana ŋunhiliyi buṉbuŋura. Märraŋa nhe yurru maŋguny'tja banikin'lilina, bala goŋ‐ḻupthurra ŋunhimalayi gulaŋlilinydja, bala ŋämiṉna nhe yurru marrtji bala yulŋunydja ŋunhiyi dhandurruŋdja ŋunhilimiyi dhaliyarra'ŋuranydja, ga bukmaktja rarr'yurra gulaŋ ŋunhi wäyinnha ŋunhana wal'ŋu ŋoylilina ŋunhiwala dhaliyarra'lili ḻiw'maraŋa yana.
<range>
Ga biyapul ŋayi Garrayyu ḻakaraŋala Mawtjitjkala bitjarra gam'. “Ga biyakayi liŋgu djäma yindi rupa rurrwuyunminyarawunydja yukurra yurru yana, bala nherralanydja ŋunhiyi rupa'nha ṉapuŋga'lili buṉbuwala ga gurthawuywala dhaliyarra'wala, ga guryu'‐guryunmaraŋa gapu dhaŋaŋguŋa. Walala yurru Garraywu ḏalkarra'mirri walala, Yärun yäku ga nhanbala gäthu'mirriŋu walala rurrwuyunmirri goŋ ga ḻuku yurru, yurruna walala yurru gärri'‐garri Garraywalanydja buṉbulili ŋunhanydja. Ga bitjandhi bili walala yurru rurrwuyunmirriyi, yurruna walala yurru djäma mundhurrnydja bathan gurthalilinydja; walala ŋuli gonhana rakunydhi. Yo, ŋäthilinydja walala yurru rurrwuyunmirri goŋ ga ḻuku, ga dhuwalayinydja rom yukurra yurru dhärra bitjanna liŋgu gupaḏalnha‐wala yurru. “Ga wiripunydja ŋarra yawungu ḏarramunha djarr'yunna, Warwu gutharra'mirriŋunha yäkunha Betjalilnha, ŋarra yawungu ganydjarr wekamanydja ŋanya djämawu, liŋgu Walŋayu Birrimbirryu ŋuriŋi ŋarrakalay liŋguna ŋanya dhaŋaŋgunha, märr ŋayina boŋguŋu djämanydja yukirri ŋunhiyi maryakalnydja malanha ḻatju'kuŋunydja. Yo, ŋayipi boŋguŋu Betjalilyu ga wiripu‐guḻku'yu guŋga'yunamirriyu walalay nhanukala boŋguŋu djämanydja yukirri ŋunhiyi ŋarraku buṉbunha, ga bukmak nhä malanha wiripu girri' ŋurikiyi buṉbuwunydja. Ga bitjandhiyi walala yurru djäma mirithirri yukurra dharrpal girri' wal'ŋu ŋuriki ḏalkarra'mirriwunydja walalaŋgu, ga biyapul walala yurru djämayi weyikany'tja dharrpal yana ŋurikiyi lanhdhirra'wunydja, yurru djämanydja walala yurru yukurra bukmak djan'kukuma bitjandhi, bitjarra ŋarra ŋunhi nhokala ḻakaraŋala ŋunhala bukuŋura.” Bitjarrana ŋayi yukurrana Garrayyu ḻakaraŋalanydja Mawtjitjkala. Bala Garray waŋana dhurrwara‐ḏaw'yurrunanydja Mawtjitjkala bitjarrana gam'. “Ḻakaraŋa Yitjuralpuyŋuwanydja miṯtjiwa biyaka, walala yukurra yurru bitjanna liŋguna ḏälkuma ŋarrakunydja ganaŋ'maranharanydja walu nhinanharamirrinydja, liŋgu dhuwalayinydja walu yiŋarra'yunara, märr nhuma yurru bitjan liŋgu guyaŋirrina yukurra ŋunhi ŋarra nhumalanha ganaŋ'maraŋalanydja ŋarrakuwayliliyaŋala. Yo, ŋunhiyinydjayi walu dharrpalnha wal'ŋu yana dhulŋuŋuna ŋarrakuwaynha. Ŋuli yurru ŋayi ŋula yol yolŋu yakanydja galkunmirri nhina, djämanydja yukurra mukthundja, nhumanydja yurru bumana ŋanya rakunygumana, liŋgu waŋgany rulu ga waŋgany bäythinyara ḏaykun' djämawuynydja, ga ŋuriŋinydja bala waluyu ŋunhiyinydja ganaŋ'maranharana wal'ŋu, galkunminyaramirrina, gänaŋuna nhanŋuwaynha Garraywuna. Balanyarayunydja walala Yitjuralpuyŋuyunydja yurru bitjan liŋgu guyaŋirrina yukurra, ŋunhi Garrayyu bokmara ŋunha djiwarr' ga dhuwala munatha'; waŋgany rulu'yu ga waŋganydhu bäythinyarayu ḏaykun'thunydja ŋayi djämanydja, dhawar'maraŋalana warrpam'nha nhä malanha, ga ŋuriŋinydja bala ḏaykun'thu ŋayi galkunminana ŋanyapinyay ŋayi.” Ŋunhi ŋayi Garray dhawar'yurrunana Mawtjitjkala waŋanharaŋuru ŋunhala bukuŋura, bala ŋayi Garrayyu goŋ‐wekaŋalana Mawtjitjkala märrma' guṉḏa maṉḏanha, yurru rommirri, makarrmirri dhärukmirri, wukirriwuynydja goŋbuy nhanukiyinguŋu Gunhu'wuŋu Waŋarrwuŋu.
“Bala märraŋa biḏila ga ḏiny'ṯiny ŋunhi wäyinnha, ga wäyin yaḻmanga' ŋunhiyi ḏiny'ṯinyŋura märraŋayi, bala batharra ŋunhimalayinayi dhaliyarra'lilina mundhurr Godkuna. Yurru rumbalnydja nhuma yurru ŋunhiyinydja gäŋa dhawaṯmaraŋana warraŋullilina wäŋalili, ŋanaktja ŋunhi ga barrwaṉ'tja, ga batharra gurthalili warraŋulnha, liŋgu ŋuriŋinydjayi wäyindhu gämana yurru yukurra yätj ŋurikiyina ḏalkarra'mirriwuna walalaŋgu, bitjarra ŋunhiyinydjayi wäyin rakunydhina dharapulŋurana walalaŋgala, märr yurru ŋayi Godthunydja yakana nhäma yukurra walalaŋgu yätj biyapulnydja.” Ga bitjarra ŋayi waŋana Garrayyu ḻakaraŋalanydja Mawtjitjkala.
<range>
Ga bitjarrayi bili ŋayi wekaŋalayi wiripunydja rom malanha, ḻakaraŋala Mawtjitjkala nhaltjan ŋayi yurru yukurra ganaŋ'marama ŋunhi ḏalkarra'mirrinha walalanha, märr yurru walala marrtji galkithirrina wal'ŋu yanana Godkalanydja.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
Yo, bitjarra ŋayi Garrayyu ḻakaraŋalanydja Mawtjitjkala, “Bitjan liŋgu goḏarr'mirri ga munhakunydja nhuma yurru bathan wäyinnhanydja gurthayuna, mundhurr‐wekamanydja nhanŋu Garraywunydja ŋunhili Withiyanminyarawuyŋuranydja Buṉbuŋura, liŋgu ŋunhilinydja dhaḻakarrŋura ŋarra yurru withiyan nhumalanha ŋarrakuway ŋunhi yolŋu'‐yulŋunha, ga ŋunhiliyinydja ŋarra yurru waŋana yukurra nhumalanha.
<range>
<range>
<range>
<range>
Yo, ŋarraku yurru nhänydja malanha gungama yukurra djarraṯawun'thu yana ŋunhiyi wäŋanha, ga ŋunhiyinydjayi dhaḻakarr wäŋa gänana wal'ŋu yana garrkuḻuknha ŋula nhämiriwnha, ganaŋ'maranharana ŋunhiyinydja ŋarralay djarraṯawun'nha.
Yo, ŋunhiyinydjayi buṉbu ga dhaliyarra' dhulŋuŋu yana ganaŋ'thunara ŋarrakuway, ga bitjandhi yurru Yärundja ga gäthu'mirriŋu walala nhanbala, ŋarrakuway yana wal'ŋu ḏalkarra'mirri walala, ganaŋ'maranhara ŋarrakuway djämamirri.
Liŋgu ŋarranydja yurru ŋunhi nhinana yukurra ṉapuŋga'na ŋarrakalaŋuwala yolŋu'‐yulŋuwalanydja Yitjuralpuyŋuwalanydja, ga ŋarrapi yana walalaŋgu yurru Godtja ŋunhi.
Walala yurru marŋgiyirri ŋarraku, ŋunhi ŋarranydja Garray walalaŋgu God Waŋarr, ŋunhi ŋarra dhawaṯmaraŋala walalanha gäŋala beŋuru Yetjipŋuru, märr yurru ŋarra nhinana yukurra wäŋaramana walalaŋgala. Ŋarrapi yana walalaŋgu Waŋarr Godtja.” Ga bitjarra ŋayi yukurrana Garray waŋananydja. Ga baḏak Garrayyu waŋana yukurrana Mawtjitjnha ŋunhiliŋga bäyma bukuŋura yana. “Biyakayi liŋgu nhuma yurru ŋamaŋamayurra bathanarawu buŋgangu bäw'wunydja. Ga bitjandhi nhuma yurru nherraṉdhi dhandurruŋdja malanha yumurrku' ḏämbu'mirri ḻikanlili malaŋulili ŋunhiwala, bala nherraṉdja nhe yurru ŋunhina wal'ŋu yana Dhuyulilina dhaḻakarrlili, galkina gunganharawuylilina dhomala'lili, yurru gumurrlilina ŋunhimala Dhawu'mirriyanharawuylilina Bathilili, ŋunhi wanhami ŋarra yurru withiyan nhumalanha. Yo, Yärundhunydja bathan yukurra yurru buŋgan bäwny'tja bitjan liŋgu munhakumirri ga milmitjpa, ŋunhi ŋayi yurru marrtji lanhdhirra'wunydja weyika'mirriyanharawu, märr yurru yukurra buŋgan bäwny'tja gaŋgathirri yana bitjan liŋgu. Ga bitjanna liŋgu dhuŋgarra‐watjinya ŋunhi ŋayi yurru buma ŋunhiyi wäyin Yitjuralwunydja yätjku ŋäkirrmaranharawu, ŋayinydja yurru Yärundhunydja ŋämiṉ marrtji ŋunhiyina dhandurruŋnha ŋuriŋiyi maŋgu'yuna wäyingala, märr yurru ŋayi Godthu bäy‐ḻakaranharawuy wekama walalaŋgalaŋu yätjpuy. Ga dhuwalayinydjayi ŋunhi ŋayi yukurra yurru gaŋgathirri bäw' ŋuliŋuruyi, ŋunhinydja gänana wal'ŋu yana, ganaŋ'thunna yukurra ŋarrakuwaynha.” Bitjarrana ŋayi yukurrana Garray waŋananydja.
























































Ga ŋunhala ŋoyŋuranydja ŋunhiliyi bukuŋura, yolŋunydja walala ŋunhi galkurrunana, galkurrunana‐a‐a yukurrana‐a‐a Mawtjitjkuna, yurru bäyŋuna ŋayi roŋiyina waḏutjanydja, liŋgu ŋayi yukurrana Mawtjitj nhinana ŋunhala mukthurruna bukuŋura weyin, märraŋala yukurrana Garraywuŋu rom malanha. Bala ŋunhi yolŋu'‐yulŋunydja djawaryunminana galkunarayuna, bala walala marrtjina yurrum'maranhaminana walalawuynha walala, bala wäŋgaŋala Yärungalana, bala waŋana ŋanya bitjarrana, “Wanhakana mak ŋayi Mawtjitj ŋi'? . . . ŋunhi ŋilimurrunha ŋayi gäŋala marrtjina ŋulaŋuru Yetjipŋuru. Yakana ŋilimurru nhanŋu marŋgi? Gatjuy nhe yurru miny'tji‐yarpuŋa ŋilimurruŋguway waŋarrnha ŋi', märr yurru ŋayina ŋilimurrunha gämanydja yukurra bala, bili dhikana Mawtjitjtja winya'yunana yawungu.”
Bala Yärundja waŋana walalaŋgu bitjarra, “Gatjuy, burrul'maraŋana nhumalaŋgalayŋuwala dhäykawurruŋgalana garwarrwarr'mirri wurrwanydja ga goŋbuy bulayi, ga gäŋa'‐gaŋa lili ŋarrakala.”
Bala ŋuriŋi yolŋu'‐yulŋuyunydja burrul'maraŋalana marrtjina wurrwanydja mäkiri'wuynydja ga goŋbuynydja, bala gäŋa'‐gaŋalana ŋunhi garwarrwarr'mirrinydja bulayi Yärungalana.
Ŋayi galkaranydja marrtjina Yärundhu walalaŋguŋu, bala bathara waŋganylilina, bala ŋayi Yärundhu miny'tji‐yarpuŋala wäyinguŋalana, buliki'kuŋalana ŋunhiyi garwarrwarr'mirrinydja maryakal. Ga yolŋu'‐yulŋuyunydja ŋuriŋiyi nhäŋalana ŋunhiyi buliki, bala waŋanana bitjarra, “Way walala, nhuma Yitjuralpuyŋu yolŋu walala, dhuwalana ŋilimurruŋgu waŋarrnydja ya', dhuwalana gay' ŋunhi ŋayi ŋilimurrunha gäŋala ŋulaŋuru Yetjipŋuru.”
Ŋayi Yärundhunydja nhäŋalana, ga ŋäkulana waŋanhaminyarana yolŋunhana walalanha, bala ŋayi botjaŋala guṉḏana ŋal'‐ŋalmaraŋala wäyinguna bathanarawu mundhurrwuna, gumurrlili ŋurikala garwarrwarr'wala buliki'wala, ga waŋananydja ŋayi walalaŋgala bitjarra, “Godarrny'tja boŋguŋu ŋilimurru ŋayaŋay'nha ḻuki ga buŋgulnha djäma buku‐ŋal'yurruna Garraywuna.”
Yo. Wiripuŋuyuna ḏaykun'thu walala ḏurryurruna munhakumirrina, bala bathara mundhurrnha ŋunhimala barŋlilina, bala yolŋu'‐yulŋunydja ŋunhi nhinana marrtjina ḻukana ŋayaŋay'nha ga ŋarkula'na, yana liŋgu bala walala yukurrana leŋuna ŋuriŋi ŋänitji'yuna ḻukanharayu, ga ŋula nhäna marramba'na djäma yukurrana rom malanha nhäŋiniŋ'nha ŋuliwitjarrayina buŋgulkurruna.
Bala Garrayyu waŋanana ŋanya Mawtjitjnha bitjarrana gam', “Gatjuy marrtjiyanydja waḏutjana yana yarrupthurrana, liŋgu nhipala yolŋu'‐yulŋunydja ŋunhana ya', ŋunhi nhe gäŋala walalanha ŋulaŋuru Yetjipŋuru, liŋguna walala yätjkunharaminana walalanhay walala, ŋuyulkthinana ŋapana‐wekaŋala ŋarrakunydja.
Waḏutja yana walala ŋunha bilyurrunanydja ŋuliŋurunydja romŋuru ŋunhi ŋarra walalaŋgu wekaŋala, liŋgu walala yawungu djäma walalambalay walala buliki miny'tji‐yarpuma, bala walala yukurra märr‐ŋal'yunna ŋurikiyina ŋunha, ga bathan yukurra mundhurr wekama ŋurukuyina waŋarrwu. Ga waŋanydja walala yukurra ŋunha bitjanna, ‘Dhuwalana ŋilimurruŋgu waŋarrnydja go, ŋunhi ŋayi yawungu ŋilimurrunha gäma ŋulaŋuru Yetjipŋuru,’” bitjanna.
Ga biyapul ŋayinydja Garrayyunydja waŋana Mawtjitjnha bitjarra, “Ŋarra marŋgiyirri yukurra walalaŋgu Yitjuralpuyŋuwunydja, walala yukurra rom‐ḏälthirrina, walalaŋgalaynha romgurru marrtji.
Gonha'yunna ŋarranha, ŋarra walalaŋgu yukurra wirrkina ŋaramurryirri dhuwala, ga nhära'‐nharana. Ŋarranydja yurru walalanha buma dhawar'maramana, yurru nhokalayŋuwuna djamarrkuḻi'wu ŋarra yurru miṯtjinydja guḻku'kuma, ga ŋurruŋukumanydja wal'ŋu ŋarra yurru nhokalana yarraṯaŋuru.”
Yurru Mawtjitjthunydja wirrkina dhika yukurrana bukukurru waŋana Garraywala Godkala bitjarra gam', “Garray, nhäku warray nhe yukurra ŋaramurryirri nhokalaŋuwunydja yolŋu'‐yulŋuwu? Nhepiŋga walalanha dhawaṯmaraŋala ŋulaŋuru Yetjipŋurunydja, nhokalay ŋutu'yu ganydjarryu.
Ŋuli nhe yurru buma dhawar'maramanydja walalanha, walalanydja ŋuli Yetjippuyŋuyunydja ŋäkuna, bala waŋi rom‐nyamir'yurruna nhuna biyakuna gam', ‘Ŋayi muka yawungu walalanhanydja dhawaṯmarama, märr ŋayi yurru buma rakunygumana walalanha,’ biyakuna walalanydja ŋuli. Garray, yaka mari‐wuniya nhokalayŋuwu miṯtjiwunydja. Bilyurrana dhipuŋuru, ḏaḏawyurrana; djambina nhunapinyay ḻiyanydja, ga yakana djämanydja yätjtja nhokalayŋuwu yolŋu'‐yulŋuwunydja.
Guyaŋiya Yipurayimnha ga Yitjaknha ga Yitjuralnha ŋunhi walalanydja nhokala galki. Nhepi muka dhawu'‐nherraṉminanydja walalaŋgala bitjarranydja, ‘Ŋarra yurru gaŋdhunmarama malanydja nhipala yumurrku'nhanydja, bala ŋarra yurru wekama walalaŋgu dhuwalana wäŋa ŋaraka; wäŋanydja yurru dhuwala walalaŋguwaynha yukurra djingaryun bitjanna liŋguna.’ Bitjarra nhe dhawu'‐nherraṉmina Yipurayimgala, ga Yitjakkala, ga Yitjuralwala.”
Bala Garraynydja bilyurrunayi, ḏaḏawyurruna ŋuliŋuru ŋunhi ŋayi guyaŋina bunharawu nhanukalayŋuwu yolŋu'‐yulŋuwu.
Bala Mawtjitjthunydja gonha'yurrunana Garraynha, bala marrtjina yarrupthurrunana ŋulaŋuru bukuŋurunydja, ga goŋdhunydja ŋayi marrtjina gäŋala bala ŋunhiyi märrma' bilkpilk guṉḏa maṉḏanha, yurru galiny'tja maṉḏanha ŋunhi wukirriwuy warrpam', rommirri maṉḏanha guṉḏa ŋunhiyinydja, wukirriwuy nhanukiyinguŋuna goŋbuynydja Gunhu'wuŋuna Waŋarrwuŋu.
<range>
Ŋe. Yarrupthurrunanydja maṉḏa marrtjina lili, roŋiyinana ŋulaŋuru bukuŋurunydja, Mawtjitj ga Djatjuwa, bala maṉḏa ŋäkula rirrakaynha yatjunminyarana ŋunha wäŋalilina. Ŋayi Djatjuwayunydja ḻakaraŋala Mawtjitjpana, “Dhika mari ya', wäŋaŋura,” bitjarra.
Bala ŋayi yukurrana Mawtjitjtja mäkiri'‐witjurrunana. “Nhaltjan dhika walala yukurra yulŋunydja? Yaka ŋunha rirrakay märr‐yiŋgathirrinydja yukurra, ŋula walala bumara miriŋunha, ga yaka ŋunha rirrakay nyä'yunmirrinydja yukurra, ŋula miriŋuwuŋunydja bunhara. Dhikanydja dhuwala manikay marrtji yukurra,” bitjarra.
Marrtjinana maṉḏa lili ga‐ga‐ga‐a‐a, gilitjina wäŋanydja, bala maṉḏa mel‐garwarrthinana, nhäŋala ŋunhi wakalŋuna wäyin buliki djingaryunara yukurranhara, ga ŋunhi yolŋu'‐yulŋunha, walala yukurrana giritjina ŋurikiyi buliki'wu. Bala wirrkina dhika ŋayi ŋaramurryina Mawtjitjtja, nhära'‐nharanana marrtjina. Bala ŋayi marrtjina ḏupthurrunana gay' ŋunhi rommirrinydja guṉḏa maṉḏanha munatha'lilina, gut bitjarra ḏaw'yurrunanydja ŋunhalana ŋoyŋurana wal'ŋu bukuŋura, liŋgu walala ŋathil'yurrunana ŋunhiyi ḏaw'yurruna romdja, Godkuŋu dhawu'‐nherraṉarawuynydja.
Bala ŋayi waṉḏinanydja ganydjarryuna, bala ḏur‐way ḏur'yurrunana ŋunhiyi buliki'nhanydja, bala yana ḏaw'‐ḏawyurrunana muṉguykuŋalana, bala gurthalilina warrkuḻuŋala batharana, bala djuḏul'yurrunana‐a‐a, buḻŋu'kuŋalana, bala gapulilina djalkthurruna, bala ŋayi Yitjuralpuyŋuwanydja ŋuripa yolŋu'‐yulŋuwa wekaŋala wurkthu'‐wurkthunarawuna.
Bala ŋuliŋurunydja dhurrwaraŋuru ŋayi bilyurruna Yärunguna, bala waŋana dhä‐wirrka'yurruna ŋanya bitjarrana, “Nhaltjarraŋga dhuwala walala Yitjuralpuyŋunydja yolŋu'‐yulŋu nhokalanydja? Nhäku warray nhe walalanha gur'yurrunanydja dhiyakuyi yätjkunydja romgu; Godthunydja dhuwala nhumalanha yurru dhä‐ḏir'yun warrpam'thunna, liŋgu dhuwalanydja mirithirrina yätjnha rom nhuma djäma.”
Bala ŋayi Yärundja waŋana Mawtjitjkala bitjarra, “Yaka nhe ŋarraku ŋaramurryiya nhäri'‐nhariya. Marŋgiŋga nhe walalaŋgu dhiyaku yolŋu'‐yulŋuwunydja, ŋunhi walala ŋuli yukurra ḏukṯukthirri yätjkuna bitjanarawu liŋgu.
Walala yawungu waŋa ŋarrakala bitjanna, ‘Nhe yurru miny'tji‐yarpuma ŋilimurruŋguway waŋarrnha, märr yurru ŋayina ŋilimurrunha gäma, bili dhikana Mawtjitjtja winya'yurruna, ŋunhi ŋayi ŋilimurrunha gäŋala ŋulaŋuru Yetjipŋuru.’
Bala ŋarranydja yawungu waŋa walalaŋgala, ‘Ŋula yolthu yukurra balaŋu ḏälkuma garwarrwarr'mirri maryakal, walala yurru burrul'maramana,’ bitjanna. Bala walala yawungu rarr'yuna ŋarrakalana, bala ŋarranydja gurthalilina yawungu warrkuḻunha, bala marrtjinya yawungu dhuwala wakalŋuna buliki walmanha ŋulaŋuru gurthaŋurunydja.”
Ŋe. Mawtjitjtja marŋgithinana walalaŋgu ŋunhi walala goŋŋuru ŋurrkanhamina walalanhay walala, liŋgu Yärundhu yawungu nhänha walalanha gonha'yuna, gora wekanhana ŋuripa wiripu‐guḻku'wana yolŋu'‐yulŋuwa miriŋuwana.
Bala Mawtjitjtja ŋunhi djingaryurrunana yukurrana gali'ŋurana wäŋaŋura, bala ŋayi waŋana djawarrkthurrunana bitjarrana, “Yol walala dhika Garraywalanydja gali'ŋura? Ma', walala yurru ŋunhiyinydja walala marrtjina lili dhipalana ŋarrakalana.” Bala Lepaynydja bäpurru' yolŋu'‐yulŋu marrtjinana yurrum'thurrunana bukmaknha yana Mawtjitjkalana, ga walalanydja wiripu‐guḻkuny'tja yakana djälthina Godkalaŋunydja gali'lili wapthunarawu.
Bala ŋayi Mawtjitjtja waŋanana walalaŋgala ŋurikala Lepaywalanydja bitjarrana gam', “Garraynydja ŋunhi Yitjuralpuyŋuwunydja Waŋarr waŋa yukurra nhumalaŋgu bitjanna, nhuma yurru märra'‐marraŋa waŋga'‐waŋganydhu yiki nhumalaŋguway, bala marrtjiya yukirriya bukmakkurru wäŋakurru, buŋana marrtjiya ŋunhinydja walalanha yolŋu'‐yulŋunha ŋunhi walala yukurra ḏukṯukthirri wiripuŋuwu waŋarrwu.”
Bala Lepaynydja bäpurru yuwalkthi marrtjinana, nhanŋuwaynha dhärukku malthurruna Godkuna, bala bumarana marrtjina yolŋu'‐yulŋunha, rakunyguŋalana walalaŋguway walala gurruṯu'mirrinhana ga ḻundu'mirriŋunha walalanha walalambalay. Ga ŋuriŋiyinydja ḏaykun'thu guḻku'na mirithirri ḏarramuwurru murrmurryurrunanydja walalaŋguŋu bunharanydja.
Ga ŋuliŋurunydja Mawtjitj waŋana walalaŋgala Lepaywala bäpurru'wala, “Gäthuranydja nhuma liŋguna ganaŋ'maranharaminana nhumalanhay nhuma wiripu‐guḻku'walanydja yolŋuwala, nhumanydja yurru nhanŋuwaynha Garraywuna djämamirri yana. Ŋayi yurru nhumalanha ŋayaŋu‐ŋamathama dhiyaŋunydja‐wala, liŋgu nhuma ŋurrulili nherraṉmina Garraywalana, ganaŋ'maranhaminana ŋulaŋuru nhumalaŋgalayŋuwala gäthu'mirriŋuwalanydja ga gutha'mirriŋuwalanydja.”
Ga wiripuŋuyunydja ḏaykun'thu ŋayi Mawtjitj waŋana ŋurikala yolŋu'‐yulŋuwala Yitjuralpuyŋuwala, “Nhumanydja yätjkuŋala Garraynhana Waŋarrnhana, liŋgu yätjnha mirithirrina rom nhuma yawungu djäma. Ŋe, ŋarra yurru dhuwala marrtji Garraynhana withiyan, mak ŋarra yurru wekama ŋula nhä, nhumalanha ŋapatjkuma; ŋayi mak yurru nhumalaŋgu bäy‐ḻakarama ŋuriki yätjpuy, ga balayi märrama nhumalanha nhanukalayi ŋayi goŋlili.”
Bala Mawtjitjtja marrtjina roŋiyinayi Garraywala gumurr‐guwatjmara, bala ŋayi waŋana bitjarrana, “Garray, dhiyaŋu yolŋu'‐yulŋuyu ŋayaŋu‐yätjkuŋala nhuna, ŋutu' dhika yätj rom walala djäma yawungu. Walala miny'tji‐yarpunha yawungu walalaŋguway wakalŋunha waŋarrnha, bala buku‐ŋal'yunana yawungu.
Garray, bäy‐ḻakaraŋana walalaŋgu yanana ŋi, ŋuriki yätjpuynydja dhuwurrwuy. Ŋuli nhe yurru yakanydja bäy‐ḻakarama yäna‐wala, ŋarranhana nhe yurru ŋurrkaŋanydja walalanhanydja mali, yarrkmaraŋa ŋarranhana yäku dhipuŋuru nhokalay djorra'ŋurunydja.”
Yurru Garraynydja waŋana Mawtjitjkala bitjarrana, “Ŋunhi yolthu yukurra ŋayaŋu‐yätjkuma ŋarranha, ŋunhinhanydja dhuwurr‐yätjnha yolŋunha ŋarra yurru ŋurrkamana, ŋunhiyi ŋanyana ŋarra yurru yarrkmarama yäkunydja yolŋunha.
Gatjuy marrtjiyana. Nhenydja yurru gäŋana yolŋu'‐yulŋunhanydja ŋunhimalayina wäŋalili ŋunhi ŋarra liŋgu ḻakaraŋala nhokala. Ŋarrakala djiwarr'wuyyu watjarr'mirriyu yurru mel‐warryundja marrtji nhumalanha. Yurru ŋarra boŋguŋu marrtji warray yulŋunydja, withiyurru warray nhumalanha, bala ŋarra boŋguŋu walalanha dhä‐ḏir'yurruna ŋurikiy yätjpuynha rombuy.”
Bala ŋayi Garrayyu yätjkuŋalana wäŋana ŋuripa yolŋu'‐yulŋuwana, liŋgu walala miny'tji‐yarpuŋala wakalŋu buliki buku‐ŋal'yunarawu, ŋayi Yärundhu goŋdhunydja.
Ŋuliŋurunydja dhurrwaraŋuru ŋayi Garrayyu waŋana Mawtjitjnha, “Ḏurryurrana walala, bala marrtjiyana, nhe Mawtjitj ga bukmak dhuwali yolŋu walala ŋunhi nhe gäŋala walalanha ŋulaŋuru Yetjipŋuru. Ŋäthilinydja baman'tja gal'ŋu ŋarra ḻakaraŋala Yipurayimgala ga Yitjakkala ga Djaykupkala, dhawu'‐nherraranydja ŋarra bitjarra gam', ‘Ŋarra yurru wekama dhuwala wäŋa Gaynandja ŋuriki nhokalaŋuwuna mala‐wunharawuywu walalaŋgu,’ bitjarra ŋarra dhawu'‐nherraranydja ŋäthilinydja.
Ga dhiyaŋunydja‐wala nhuma yurru marrtjina ŋunhimalayi wäŋalili, ŋunhi marrtji ŋorra guḻku' ŋatha ḻatju'mirri dhika ŋanya, gapu ga borum ŋula nhä malanha ŋunhilimi wäŋaŋura. Djuy'yundja ŋarra yurru djiwarr'wuynha djämamirrinha, ŋayi yurru nhumalanha mel‐warryundja, ga dhawaṯmaramana ŋarra yurru ŋunhi miriŋunhanydja walalanha bäpurru'nha ga bäpurru'nha, ŋupanna yurru ŋuliŋuruyi wäŋaŋuru. Yurru ŋarranydja yakana yurru ŋarrapinydja malthun marrtji nhumalaŋgu; ŋarra ŋuli gonhana baymatthurru rakunyguŋu nhumalanha, liŋgu nhuma dhuwala rom‐ḏälmirri yolŋu'‐yulŋu.”
<range>
Walala yolŋu'‐yulŋuyunydja Yitjuralpuyŋuyunydja ŋäkula dhäwuny'tja ŋunhiyi, bala walala warwuyunminana ga nyä'yunminana, yakana biyapul galŋa‐ŋamathina,
liŋgu ŋayi Garrayyunydja ḻakaraŋala Mawtjitjkala bitjarra, “Nhumanydja dhuwala yolŋu'‐yulŋu gupa‐wuṉḏaŋarrmirrina. Ŋunhi ŋarra bini marrtjinya galkithinya nhumalaŋgala, nhumanydja bini ŋunhi murrmurryunana ŋuriŋi ŋarrakala ḏarrtjalkthuna djarraṯawun'thu. Burrul'maraŋana djalkthurrana nhokalay nhe dhuwali mel‐wiḏi'mirrinydja girri' malanha. Bilyurrana biyakana ŋayaŋunydja, wuyurrana nhokalayŋuwu nhe yätjkunydja, bala ŋarranydja yurru ḻiya‐ŋamaŋamayunmirrina nhaltjan ŋarra yurru nhumalanha.”
Bala walala ŋunhi yolŋu'‐yulŋunydja galŋa‐yätjthinyaminana, bala burrul'maraŋalana gulk‐gulkthurruna yana ŋunhiyi girriny'tja malanha, ŋunhi walalanha ŋuli ŋuriŋiyinydja girri'yu biyapulnha garrwarkunha. Ga dhurrwaraŋuru ŋuliŋurunydja, bala walala Yitjuralpuyŋuyunydja gonha'yurruna ŋunhi wäŋa Djäniyanydja buku, bala marrtjinana.
Ga ŋunhi walala ŋuli Yitjuralpuyŋu gulyu'‐gulyunna gandarrŋuranydja wäŋaŋura, ŋayinydja ŋuli Mawtjitjthunydja botjanha ḏalwaḏalwa' märr‐barrkumala ŋurikala walalaŋgala yarrkthuna wiripu‐guḻku'walanydja, ga ḻakaraŋalanydja ŋayi ŋunhiyi buṉbunydja yäku Withiyanminyarawuynha, liŋgu ŋunhiliyina maṉḏa ŋuli Mawtjitj ga ŋayipi Garray gumurr‐wunanhaminyanydja. Ga ŋunhi ŋuli ŋula yol yolŋu ḏukṯukthinya Garraywunydja bukumirriyanharawu, bala marrtjinya ŋayi ŋuli ŋunhimalayina buṉbulili.
Yo, ŋunhi ŋuli Mawtjitj gaŋgathinya bala marrtjinya djunama ŋunhimalayi buṉbulili, bukmaktja yolŋu'‐yulŋu ŋuli ḏurryunana, bala nhänha ŋanya yukurranha marrtjinyara nhinanhara bala, yana liŋgu ga gärrinya ŋayi ŋuli ŋunhimala buṉbulili.
Ŋunhi ŋayi ŋuli liŋguna gärrinyana buṉbulilina Mawtjitj, bala ŋayi ŋuli maŋandja marrtjinya lili yarrupthunana, bala djingaryuna ŋunhimalana bäymana dhurrwaralilina buṉbulili, bala Garraynydja ŋuli yukurranha waŋanhana Mawtjitjkala ŋuliŋuru maŋanŋurunydja.
Ga ŋunhi ŋuli walalanydja yolŋu'‐yulŋuyunydja nhänha maŋandja djingaryunara, bala walalanydja ŋuli marrtjinya buku‐nyilŋ'thunana gay' munatha'lilina buku‐ŋal'yunana.
Ŋe. Garraynydja ŋuli waŋanha yukurranha Mawtjitjkala bitjanana liŋgu galŋa'‐galŋana, bitjana yana liŋgu bitjan ŋuli yolŋu maṉḏa ḻundu'manydji waŋanhamirri. Ga ŋuliŋurunydja dhurrwaraŋuru ŋayi ŋuli Mawtjitjtja marrtjinya roŋiyinya wäŋalilina, yurru balpara'mirrinydja Djatjuwanydja nhanŋu ŋunhalana bäymana ŋuli yukurranha nhinanha buṉbuŋurana.
Yo, ŋayi Mawtjitjtja waŋanana Garraynha bitjarrana, “Nhenydja yawungu ŋarrakala waŋanha marrtjinyarawu muka, gänharawu dhiyaku yolŋu'‐yulŋuwunydja, yurru nhe yaka ḻakaraŋala ŋarrakala ŋula yolnha yolŋunhanydja nhe yurru djuy'yun bämarany'tja ŋarraku, guŋga'yunaramirrinhanydja. Nhenydja ḻakaraŋala, nhenydja ŋarraku marŋgi muka be, ga ŋarrakala nhe ŋayaŋu‐ŋamathirri muka yukurra be.
Ŋuli nhe yukurra yuwalktja ŋayaŋu‐ŋamathirri ŋarraku, ga milkuŋana ŋarrakala nhuŋuway dhukarrnha, märr ŋarra yurru marŋgithirrina nhuŋu, ga ŋayaŋu‐ŋamathinyamirriyamana nhuna. Ga guyaŋiya muka biyaka, liŋgu nhuŋuway ŋunhayinydja walala yolŋu'‐yulŋu.”
Bala Garraynydja waŋana nhanukala Mawtjitjkala bitjarra, “Yo, malthunga ŋarra yurru nhuŋu yulŋunydja, bala nhe yurru nhinana ŋayaŋuna ŋarrakala,” bitjarra.
Ga ŋayi Mawtjitjtja waŋana Garraywala buku‐ruŋiyinmaraŋala bitjarra, “Ŋuli bini nhe yakanydja marrtjinya malthuna ŋanapurruŋgu, yaka ŋanapurrunha djaw'yurra dhipuŋurunydja wäŋaŋuru.
Ŋuli nhe bini yakanydja marrtjinya ŋanapurruŋgu malthuna, nhaltjan yurru yolŋunydja walala marŋgithirri, ŋunhi nhe yukurra ŋayaŋu‐ŋamathirri ŋanapurruŋgunydja? . . . ŋarraku ga dhiyaku nhokalaŋuwu miṯtjiwu? Ŋanapurrunydja dhuwala liŋguna gänana ŋulaŋuru wiripu‐guḻku'walanydja miṯtjiwala birrka'mirriwala bäpurru'wala, ganaŋ'thunna yukurra ŋuriŋina ŋunhi nhe galki ŋanapurruŋgala, gäma yukurra ŋanapurrunha.”
Bala Garraynydja waŋana Mawtjitjkala bitjarra, “Ŋarra yurru djämana‐wala yana ŋunhi nhe nhäku ŋäŋ'thurruna, liŋgu ŋarra yukurra ŋayaŋu‐ŋamathamanydja nhuna, ga marŋgina ŋarra nhuŋu yäkuwu.”
Bala Mawtjitjthunydja bukukurru waŋanana, “Garray, ŋarra ḏukṯuk nhe yurru ŋarrakala milkunharamiya nhunapinyay nhe ŋunhi nhenydja djeŋarra'na gal'ŋu; ŋarra yurru nhuna nhämana.”
Ga ŋayi Garraynydja waŋana Mawtjitjkala bitjarra, “Ŋarra yurru marrtji djuḻkthunmarama nhunanydja ḻatju'yuna, ga ḻakaranharamirrinydja ŋarra yurru ŋarranhawuy ŋarra yäkunydja nhokala,
yurru yakana nhe yurru ŋarranha nhäma bukunydja. Ŋula yolthu yurru ŋuli nhäma ŋarranhanydja buku, mel‐ŋal'yun ŋarrakalanydja, ŋayinydja yurru ŋunhiyinydja yolŋu rakunydhirrina.
Nhe yurru djingaryundja dhiyala guṉḏaŋura ŋarrakala galki,
bala ŋarranydja yurru nhuna ŋurrwu'yunmarama ŋunhimala ḏaw'yunarawuylili guṉḏalili, gungamanydja nhuna yurru ŋarrakalay ŋarra goŋdhu, ga bäy ŋarra yurru djuḻkmarama nhuna.
Bala ŋarra yurru djaw'yunmirrina goŋdja, bala nhe yurru ŋarranha nhämanydja ḏiltjina, yurru yakana nhe yurru nhäma bukunydja ŋarranha.” Ga bitjarra ŋayi Garrayyu Godthu waŋananydja Mawtjitjnha.
Ŋe. Bala Garrayyu waŋana Mawtjitjnha bitjarra, “Gulkthurra märrma'kuŋa bilkpilk guṉḏa maṉḏanha, bala ŋarra yurru wukirrina ŋunhimalayi guṉḏalilinydja maṉḏanyŋulili, ŋunhiyi yana liŋgu dhäruktja malanha ŋunhi ŋarra ŋäthili wukirri, bala nhe ḏaw'yuna warray yawungu.
Marrtjinydja nhe boŋguŋu goḏarr'nha munhakumirrina, ḏuwaṯthurru bukulili Djäniyalilinydja, bala gumurr‐watjmulu ŋarranha ŋunha bukulili, garrwarlilina wal'ŋu.
Yaka boŋguŋu wiripunydja yolŋu malthurru nhuŋu, ga yaka yurru yolŋu walala yukurra nhina ŋunhala ŋoyŋuranydja galkinydja bukuŋura; walala yurru yarrkthun dhipuŋuru, barrkulili gäma walalaŋguway wäyinnhanydja walalanha.”
Bala yuwalkthi Mawtjitjthunydja mitthurruna märrma' bilkpilk guṉḏa maṉḏanha, bala wiripuŋuyunydja ḏaykun'thu ŋayi Mawtjitj gaŋgathina munhakumirrina, bala marrtjinana, ḏuwaṯthurruna bukulilina, gäŋalanydja ŋayi marrtjina goŋdhunydja ŋunhiyi märrma' guṉḏa maṉḏanha.
Bala Garraynydja marrtjina lili yarrupthurrunana maŋangurruna, bala ŋayi djingaryurruna ŋunhimala galki Mawtjitjkalana, bala ŋayi yukurrana ḻakaranharaminana ŋanyapinyay ŋayi yäkuna Garray.
Ŋe, djuḻkmaraŋalana ŋayi Garrayyu, bala yäkuna ḻakaranharamina bitjarrana gam', “Ŋarranydja dhuwala Garray God Ŋurruŋu wal'ŋu dhika, ga mel‐wuyunaramirri Waŋarr, ga yuwalk yana. Ŋarra ŋuli bulnha galkunmirri yolŋu'‐yulŋuwunydja, yaka ŋarra ŋuli waḏutjanydja‐wala dhä‐ḏir'yun walalanha, liŋgu ŋarrakuŋunydja dhawu'‐nherraṉara yurru yukurra djingaryun gupaḏalnha‐wala yanana, djambimiriwnha.
Guḻku'yuna yurru yolŋu'‐yulŋuyu dhäkay‐ŋämanydja ŋarraku märr‐ŋamathinyaranydja, bili ŋarra ŋuli bäy‐ḻakarama ga buwayakkuma walalaŋgu baḏatjunara yätjpuynydja dhuwurrwuy. Yurru yuwalk ŋarra yurru dhä‐ḏir'yundja ŋunhinhanydja yolŋunha ŋunhi ŋayi baḏak yukurra mulka nhanŋuway yätj dhuwurr, ŋayinydja yurru ŋunhiyinydja yolŋu ga nhanbala yumurrku', ga nhanukalayŋuwa yumurrku'wa yumurrku', walala yurru yana raku'‐rakunydhirrina, liŋgu yätjthuna ŋuriŋiyina nhanukalay.”
Bala ŋayi dhunupana Mawtjitjtja buku‐nyilŋ'thurrunana, bala buku‐ŋal'yurrunana,
bala ŋayi bukukurru waŋananydja bitjarrana, “Garray, ŋuli nhe yukurra ŋayaŋu‐ŋamathirri ŋarrakunydja, go marrtjiya ŋanapurruŋgala galkithiya, ga gäŋana yukirriya ŋanapurrunha. Yuwalk warray dhuwala yolŋu'‐yulŋunydja gupa‐wuṉḏaŋarrmirri, yurru ŋanapurrunydja ḏukṯuk, nhe yurru bäy‐ḻakaramana ŋanapurruŋgu yätjpuynydja, ga märraŋana ŋanapurrunha nhuŋuwayliliyaŋana; ŋanapurru yurru nhuŋuwaynha yolŋu'‐yulŋu.”
Ga Garraynydja waŋana bitjarra, “Ŋarranydja yukurra dhuwala dhäruk‐nherraṉmirrina nhumalaŋgu Yitjuralpuyŋuwunydja. Nhuma yurru nhämana, ŋarra yurru djämanydja ḻatju'na dhikana rom, ganydjarr ḏumurruna dhikana wal'ŋu; yakana ŋula ŋäthilinydja maḻŋ'thurruna balanyarayi rom dhiyala munatha'ŋuranydja. Ga bitjarrayi bili wiripu‐guḻku'yunydja bäpurru'yu bukmakthu yurru nhämana ŋarrakuŋu barrari‐wukunharamirrina djämawuy, liŋgu ŋarranydja yurru dhiyalayi nhumalaŋgala muka, nhumalaŋgala muka wapthun.
“Ŋe. Nhumanydja yurru märramana ŋarranhanydja dhäruk, bala djämana‐wala yurru nhaltjan ŋarra yukurra rom‐nherraṉ nhumalaŋgu dhiyaŋu‐wala. Ŋarra yurru gukuma dhawaṯmaramana ŋunhi mulku'‐mulkurunhanydja bäpurru'nha yolŋu'‐yulŋunha, yakana yana walala yukurra yurru nhina dhambay‐manapanmirri nhumalaŋgala ŋunhalayinydja wäŋaŋura, ŋunhi nhuma yukurra bala guwatjman ŋunhayi.
Yaka yana nhuma yurru dhawu'‐nherraṉmirrinydja walalaŋgala, ŋurikala mulku'‐mulkuruwalanydja yolŋu'‐yulŋuwala ŋunhi walala yukurra nhina ŋunhayi wäŋaŋura. Ŋuli nhuma yurru ḻunduthirrinydja walalaŋgu, nhumalanhanydja yurru ḏapmarama ŋuriŋiyi walalaŋgala yätjthuna romdhu.
Nhumanydja yurru yana ḏaw'‐ḏawyurrana walalambala waŋarrnhanydja walalanha, warrpam'thurrana yana bak‐bakmaraŋa muṉguykuŋana, ga biyakayi liŋgu ḏaw'‐ḏawyurra walalaŋgu ŋunhi maḏayin'tja malanha, ga wäŋanydja ŋunhi walalaŋgu ŋärrany'tja dhuyunydja.
“Ŋe. Nhuma yurru ḏaw'‐ḏawyurrana warrpam'thurrana, liŋgu ŋarrapi dhuwala Garray nhumalaŋgunydja Waŋarr God, waŋganynha yana, ga nhumanydja dhuwala ŋarrakuwaynha mel‐winya'mirrina yolŋu walala.
“Ŋuli nhuma yurru märr‐ŋal'yun yukurra wiripuŋuwunydja waŋarrwu, ŋunhinydja nhe balanyarana yolŋu bitjan marramba'mirrina dhäyka. Yo, ŋunhi nhuma yurru gärrinydja ŋunhimalayi wäŋalilinydja, nhuma yurru yaka dhawu'‐nherraṉmiyanydja walalaŋgala nhinanharawu waŋgany‐manapanminyarawunydja; nhuma yurru walalanha bumana marrtji yulŋunydja yanana, gukumana yurru dhawaṯmaramana, liŋgu walala ŋuli gonhana gur'yurru nhumalanha, nhuma ŋuli balaŋu buku‐ŋal'yurru walalaŋgalaŋuwuna ŋurikina waŋarrwu. Liŋgu nhumanydja dhuwala ŋarrakuway yana walala; yaka nhuma yurru wekanhamirri wiripuŋuwanydja waŋarrwa, biyakanydja bitjan ŋuli marramba'mirriyu dhäykayu gonha'yun nhanŋuway dhuway'mirriŋunha, bala wekanhamirri wiripuŋuwana ḏarramuwa. Yo, yakana yana buku‐wurrpalanydja wekaŋa ŋula nhänydja walalaŋgalaŋuwunydja waŋarrwu, ga ŋunhi walala yurru giritjirri yukurra walalaŋgalaŋuwu waŋarrwu buku‐ŋal'yun, ga buku‐manapanmirri ŋathawunydja ḻukanharawu, ga yakana nhumanydja mam'thurra walalaŋgala ŋula buŋgullilinydja. Yaka yana nhumalaŋgala yawirriny'thunydja yurru märrama dhäykawurrunha ŋulaŋuru wiripuŋunhanydja bäpurru'nha, liŋgu dhiyaŋiyinydja dhäykawurruyu yurru nhumalaŋgu yumurrku'nhanydja bilmarama walalaŋgalaŋuwuna waŋarrwu buku‐ŋal'yunarawu.
<range>
Ga yaka djäma ŋula nhä dhuyu mali buku‐ŋal'yunarawu.”
Ga wiripunydja malanha rom bitjarrayi Garrayyu wekaŋala marrtjina nhanukalayŋunydja ŋayi yolŋu'‐yulŋuwu.
<range>
<range>
<range>
<range>
<range>
<range>
<range>
<range>
Bala dhä‐yawar'yurrunanydja ŋayi Garray waŋana Mawtjitjkala bitjarrana, “Ma', wukirrina dhuwalayinydja dhäruk, liŋgu dhiyaŋunydja dhärukthu ŋarra yukurra dhuwala dhawu'‐nherraṉmirrina nhumalaŋgunydja Yitjuralpuyŋuwunydja, nhumanydja yurru ŋarrakuwaynha yanana yolŋu walala; dhäruk‐märranharamirri walala nhuma yurru yana yulŋunydja, bala ŋarranydja nhumalaŋgu yurru waŋarr Godnha, gämanydja ŋarra yurru yukurra nhumalanha ḻatju'kumana dhikana.”
Ga ŋunhiliyi bukuŋuranydja ŋayi Mawtjitj nhinanana yukurrana märr‐weyinnha Garraywala ŋoy‐ŋathamiriwnha ga ŋoy‐gapumiriwnha, yana liŋgu ga 40 munhanydja nhanŋu ŋunhiliyinydja. Bala yana ŋayi wukirrina marrtjina ŋunhimalayi guṉḏalilina maṉḏaŋulili ŋunhiyi dhawu'‐nherraṉminyara dhäruk, ŋunhiyi rom malanha ḏämbumirri ga ḏämbumirri ŋunhi ŋayi Garrayyu nhanbala wekaŋala.
Yo, dhawar'yurrunanydja ŋayi Mawtjitj ŋuliŋuruyi, bala yana dhunarranana marrtjina, gäŋalana ŋunhiyinydja maṉḏanha dhärukmirrinydja makarrmirri guṉḏa maṉḏanha, yarrupthurrunana marrtjina bala wäŋalilina roŋiyina, yurru bukunydja ŋayi wiripuŋuyinana dhikana, djarraṯawun'nha yanana, liŋgu ŋayi yukurrana waŋana galkina, maṉḏa Garraynha waŋanhamina, yurru yaka ŋayi marŋgi ŋurikiyi bukuwunydja nhanŋuway ŋayi.
Ga walalanydja Yärundhu ga wiripu‐guḻku'yu ŋuriŋi yolŋu'‐yulŋuyu nhäŋalana ŋanya Mawtjitjnha marrtjinyarana lili, djarraṯawun'thinyarana bukunydja dhikana ŋanya nhäŋala, bala walala wirrkina dhika barrarinanydja nhanbala, ga yakana wäŋgaŋala withiyaranydja ŋanya.
Bala ŋayinydja Mawtjitjtja dhunupa wäthurrunana walalaŋgu, bala walala withiyarana marrtjina wäŋgaŋalana bala, Yärun ga wiripu‐guḻku' ŋaḻapaḻmirri, ga bukmak yolŋu walala, bala ŋayi wekaŋalana walalaŋgu bukmaknha ŋunhiyi romdja malanha, ŋunhi nhanukala ŋayi Garrayyu wekaŋala ŋunhala bukuŋura yäkuŋura Djäniya.
<range>
Ga ŋunhi ŋayi dhawar'yurrunanydja waŋanharaŋuru Mawtjitj, bala ŋayi bukulilina nherrara buyu‐ruwaŋga'na girri', dhaḻ'yunmina ŋanyapinyay ŋayi bukuna.
Yo, ŋunhi ŋayi ŋuli marrtjinya bala Withiyanminyarawuylilinydja Buṉbulili, bala ŋunhalanydja ŋayi ŋuli yupmaranhana ŋunhiyi bukuwuynydja girri' ŋäkirrmaranhara, bala waŋanha ŋuli Garraywalanydja buku‐warraŋulyuna yukurranha, yana liŋgu ga dhawaṯthuna ŋayi ŋuli. Bala ŋayi ŋuli ḻakaranhana walalambala yolŋu'‐yulŋuwanydja ŋunhi nhaltjana ŋayi ŋuli Garrayyu ḻakaranha nhanukala;
walala ŋuli nhänhanydja ŋanya bukunydja djarraṯawun'thinyarana, bala nherraṉana ŋayi ŋuli roŋiyinyayi bukulili nhanukiyingalay ŋayi ŋunhiyi girri'nha. Bitjanana liŋgu ŋayi ŋuli marrtjinya yukurranha ŋurikimirrina yana, yana liŋgu ga marrtjinya ŋayi ŋuli Garraywala waŋanhaminyarawu.



















Bitjarrana ŋayi Mawtjitjthu waŋana yolŋu'‐yulŋunhanydja, bala walala gundupuŋalanydja, bala yana wapmaraŋalana marrtjina, bala dhunupana gäŋalanydja Mawtjitjkalana, walala ḏukṯukthinanydja wirrkina Garraywunydja gumurr‐wekanharawu; yana walala marrtjina wekaŋalanydja ŋunhi yänana girriny'tja malanha, ŋunhiyi mel‐wiḏi'mirrinydja dhikanydja girri' Godkalaŋunydja buṉbuwu. Ga gaḏamanmirriyunydja dhäykawurruyu yukurrana djäma goŋdhuna walalawuynha ḻatju'mirrina dhomala dhikana, miny'tji‐guḻku'mirrina. Ga bukmakthuna yolŋu'‐yulŋuyu Yitjuralpuyŋuyunydja buku‐wurrparanydja gäŋala girriny'tja malanha, ḏarramuwurruyu ga dhäykawurruyu ga djamarrkuḻi'yu, marrtjinanydja walala gäŋalanydja, yanana marrtjina rarr'yurrunana Garraywuna, ŋurikiyi buṉbuwuna, ŋunhi ŋayi Mawtjitjkala ḻakaraŋala yukurrana ŋunhala.
<range>
<range>
<range>
<range>
<range>
<range>
<range>
<range>
<range>
Bala ŋayi Mawtjitjthu waŋanana bitjarrana, “Nhäŋa dhuwala ḏarramunha gay', Betjalilnha yäkunha, ŋayinydja dhuwalayinydja djarr'yunara Garraywuŋuna yana, ŋayinydja yurru dhuwalayinydja buŋgawana dhiyakuyi bukmakkuna djämawu, liŋgu Garrayyu ŋanya liŋguna dhaŋaŋguŋalana nhanukalay ŋayi Birrimbirryu ŋuriŋi Walŋamirriyunydja, märr dhiyaŋuyina ganydjarryu ŋayi yurru djäma bukmakkumanydja, ḻatju'kumanydja dhikanydja yurru. Ga wiripu‐guḻku'wunydja ŋayi bitjarrayi ganydjarr wekaŋala Garrayyu, märr walala yurru guŋga'yun ŋanya yukurra, ḻatju'kuma yana dhika djäma.
<range>
<range>
<range>
<range>
<range>
“Yo, walala yurru ŋuriŋiyi yolŋu'‐yulŋuyu djämanydja djan'kukuma yana ŋunhi nhaltjarra ŋayi Garrayyu yukurrana ḻakaraŋala.”
Bala walalanydja ḏarramuwurruyunydja ŋuli yukurranha djämanydja,
ga bitjana liŋgu walala yolŋu'‐yulŋuyunydja ŋuli yukurranha gänhana ḻatju'na girri' ŋulaŋuru wäŋaŋurunydja, dhuḏikurru‐ŋäthilina, biyapulnha marrtjinya bukulili ŋal'maranha.
Bala walala ŋunhi djämamirriyunydja walalay waŋana Mawtjitjnhana,
“Way, liŋguna dhuwala, gana'na yulŋunydja. Bala walalanydja yukurra yolŋu'‐yulŋuyunydja mukthun warray gäma lili,” bitjarra.
Bala ŋayi Mawtjitjthunydja djuy'yurruna dhäruknha djunuma wäŋalilinydja, “Liŋguna dhuwala, gana'na yulŋunydja. Yakana biyapulnydja walala gäŋa lili.” Bala walala yolŋu'‐yulŋunydja ḏaḏawyurrunana; yakana biyapulnydja gäŋala,
ŋunhina liŋgu walala ŋunhi buku‐waŋganynha gäŋalanydja, gana'na yana ŋuriki djämawu dhawar'maranharawuna.
Yo, djämanydja walala yukurrana ŋunhiyi Garraywu buṉbunydja ŋuriŋiyi Betjalilyu ga wiripu‐guḻku'yu gaḏamanmirriyu ḏarramuwurruyu, djämanydja walala yukurrana ŋunhiyi dhomalany'tja ḻatju'na miny'tji‐maypamirrina, milkuminy ga ḻingarryinyara ga miku. Ga bitjarrayi walala liŋgu djämayi lanapuny'tja dharpa ŋal'‐ŋalmaraŋala marrtjina ŋurikiyi buṉbuwunydja, bala ŋäkirrmaraŋalana ŋunhiyi waḏaŋgany'tja warrpam'thurruna yana monyguŋala ŋuriŋiyinayi miny'tjimirriyuna dhomala'yu, bala ŋäkirrmaraŋala ŋapa‐ŋayŋunydja ŋunhiyi gaywaraŋu'yuna dhomala'yu. Ga biyapulnydja walala wäyinnha barrwaṉ buyu‐wuṉḏaŋarrnha miku'kuŋala miny'tji djäma, bala yana ŋapa‐ŋäkirrmaraŋalana ŋunhi gaywaraŋu'nhanydja, ga biyapul warraŋullilinydja warrpam'thurrunana buku‐ŋäkirrmaraŋala wäyingalana barrwaṉ'thu ŋuriŋina ḏälyuna wal'ŋu. Ga bitjarrayi liŋgu walala yukurrana djäma dhomala ŋurikiyi djinawa'wunydja wäŋawu dhuyuwunydja, bala dhaŋganhamirriyaŋalanydja ṉapuŋga'kurru yana, ganaŋ'maraŋala ŋärra' wal'ŋu ŋunhiyi Godku nhanŋuway dhaḻakarr. Ga bitjarrayi liŋgu walala djämayi ŋunhiyi Dhawu'‐nherraṉminyaranydja Bathi, ga dhurrwaranydja ŋurikiyi bathiwu, ŋunhiyina Mel‐wuyunaramirrina dhaḻakarr yäku, ga djämayi ŋayi mali yolŋunhanydja maṉḏanha, djiwarr'wuynhanydja maṉḏanha, gumurr'yunminyara nhinanhara, binbarrnydja bärr'yunmaraŋala ŋunhi Mel‐wuyunaramirrinhanydja yukurrana monyguŋala. Ga bitjarrayi ŋayi djäma ŋathawuynydja bala'palanydja, ŋurikiyinydja dharrpalwunydja ŋayaŋay'wu, märrma' ruluwu ga märrma' bäythinyarawuywunydja ŋuriki; ga wiripu lanhdhirra'wuy garwarrwarr' ŋayi djämayi nhära'‐nharanharawu, djarraṯawun' wekanharawunydja. Ga bitjarrayi ŋayi djäma buŋgangu bäw'wunydja dhaliyarra' märr‐nyumukuṉiny', märr yukurra yurru ŋayi gaŋgathirri buŋgan bäwny'tja ŋulaŋuruyi bitjanna liŋgu yurru Garraywu. Ga bitjarrayi ŋayi djämayi weyikany'tja ŋurikiyi lanhdhirra'wunydja, ga djämayi ŋayi buŋgan bäwny'tja bathanarawunydja. Yo, ga bitjarrayi liŋgu ŋayi djäma yana dhaliyarra' yindinydja wal'ŋu, wäyingunydja bathanarawu, ga yindi wal'ŋu banikin rurrwuyunminyarawu, yurru walala ŋunhi banikin bathalanydja djäma ŋulaŋuru djambaka wal'ŋu bitjan djarrami'yinyara, ŋunhi ŋuli walala dhäykawurru nhänharaminya yukurranha walalanhawuy walala ŋunhimalayi. Ga bitjarrayi liŋgu walala djämayi gunganhamirriyaŋala ḻoḻunydja ŋunhiyi buṉbunha, dhaŋganhamirriyaŋala marrtjina ḻiw'maraŋalanydja ŋuriŋina dhomala'yuna buyu‐wuṉḏaŋarrmirriyuna yana gungaŋala warrpam'thurruna, märr yurru walala yolŋu'‐yulŋu gulŋiyirri yukurra ŋuliwitjan dhurrwarakurrunydja ŋunha djinawa'lilinydja dhaḻakarrlili, buku‐ŋal'yunarawuna nhanŋu Godkuna. Ga bitjarrayi liŋgu walala maryakalnydja djäma ḏalkarra'mirriwunydja walalaŋgu, gäna wal'ŋu girri', märr walala yurru gärri yukurra ŋunhimala Ganaŋ'maranharawuylili Wäŋalili, Garraynha gumurr‐watjman ŋurikimirrinydja girri'mirri yana. Ga nhanŋu Yärungunydja walala djäma ḻatju' girri' dhika wal'ŋu, miny'tjimirri, yurru nhanŋunydja ŋunhi girri' gäna yana nhanŋuway wal'ŋu ŋurikiyi ŋurruŋuwu ḏalkarra'mirriwu. Yurru mayali'mirri ŋunhiyi girriny'tja bukmaknha yana ŋunhi walala yukurrana djämanydja. Yo. Djämanydja walala ŋunhi bukmaknha yana, dhawar'maraŋalana warrpam'nha, balanyarana liŋgu ŋunhi yulŋunydja djan'ku yana bitjarra ŋayi Garrayyu ḻakaraŋala yukurrana Mawtjitjkala. Yo, dhawar'maraŋalanydja walala bukmakkuŋala yana, bala yana ŋuliŋurunydja waŋgany‐mana'manaparanydja. Bala Mawtjitjthunydja nhäŋa'‐nhaŋalana marrtjina mala‐yarr'yurrunana, nhäŋalanydja marrtjina ḻatju'mirri warray dhika yana, ŋulinyara yana bili ŋunhi ŋayi Garrayyu ḻakaraŋala yukurrana. Bala ŋayi Mawtjitjtja wokthurrunana wirrkina walalambala, buku‐wurrpara ŋurikiyyi djämawuynydja. Bala ŋayi Garraynydja waŋana Mawtjitjkala bitjarrana, “Gatjuy ŋal'maraŋunydja nhuma boŋguŋu dhuwali buṉbunydja ŋarraku, bala nherru'‐nherruluna marrtji bukmakkuŋuna djinawa'lilina, bala ŋämiluna marrtji weyika'yuna ŋunhiyi malanha bukmakkuŋuna yana, ganaŋ'maraŋuna ŋunhiyinydja ŋarrakuwaynha wal'ŋu. Ga biyakayi gäŋa Yärunnhanydja ga nhanŋu gäthu'mirriŋunha walalanha ŋunhamala dhurrwaralili wal'ŋu ŋunhi buṉbulili, nhuma yurru walalanha ganaŋ'marama ŋunhiliyinydja, märr yurru walala ŋarrakuway yana ḏalkarra'mirri walala gupaḏalnha‐wala.” Bala ŋayi Mawtjitjthu djämanydja bukmakkuŋalana yana, bitjarrana liŋgu yana ŋunhi Garrayyu nhanukala ḻakaraŋala; walala djäma ŋunhiyinydja buṉbu, bala nherra'‐nhirrarana marrtjina ŋunhiyi dharrpalnydja malanha girri' ŋunhiwalana wal'ŋu djinawa'lilina buṉbulili. Rulwaŋdhurrunanydja ŋayi dhuyuna rruthi, ŋathanydja ŋunhiyi 12 ŋunhiwala bala'palalilinydja, ga bitjarrayi liŋgu lanhdhirrany'tja ŋayi dhuŋgur'yurrunana, ga bitjarrayi liŋgu ŋayi djalkthurruna buŋgan bäwny'tja ŋunhimalayi yutjuwaḻa'lili dhaliyarra'lili, märr yurru ŋayi yukurra ŋunhi buŋgan ŋawululny'tja gaŋgathirrina nhanŋu Garraywuna. Ga bitjarrayi liŋgu ŋayi nherrara banikin ŋunhi bathalanydja wal'ŋu ŋuriki rurrwuyunminyarawunydja ga barŋ ŋunhiyi, maṉḏa yukurrana ŋunhiyi dhärrananydja ga warraŋul ŋunhili buṉbuŋura, dhurrwaraŋura wal'ŋu, yurru ḻoḻunydja ḻiw'maranhara gunganhara ŋunhi. Bala ŋayi Mawtjitjthu rarr'yurruna gapuna ŋunhiwalayinydja banikin'lili yindililinydja, bala garr'yurruna gäŋalanydja Yärunnhana ga gäthu'mirriŋunha walalanha, bala walala yukurrana rurrwuyunminana ŋunhiliyinydja ŋarambiya'na ga djalkirina. Yo, bitjana liŋgu walala ŋuli rurrwuyunminyanydja ŋäthilinydja, yurruna walala yurru gulŋiyirri ŋunhimalayi buṉbulilinydja, ga marrtji galkithirri ŋunhimala barŋlili. Yo, ŋayi Mawtjitjthu nherra'‐nhirrarana ŋunhiyi ḻoḻunydja ḻiw'maraŋalana yanana ŋunhina buṉbunhanydja, bala djäma dhurrwaramirriyaŋalana. Ga bitjarrayina ŋayi ŋunhi dhawar'maraŋalanydja warrpam'thurruna yana. Bala ŋayi ŋunhiyi maŋandja dhunarranana dhunupana yana, bala ŋäkirrmaraŋalana ŋunhi wäŋanhanydja buṉbunhanydja, bala yana ŋunhi djinawany'tja dhaŋaŋdhinana warrpam'nha ŋayipina djarraṯawun'thuna, ḻatju'yuna dhikana, ga wäŋanydja ŋunhi warrpam'nha djeŋarra'yina nhanukiyingalana ŋayi baḏayala'yu. Yakana ŋayi Mawtjitj gulŋiyinanydja ŋunhimalayi buṉbulilinydja, liŋgu Garrayyunydja ŋayipinydja ŋuriŋi djarraṯawun'thunydja warrpam'nha dhikana gungaŋala ŋunhiyi buṉbunhanydja. Ga bitjanana liŋguna maŋandja ŋunhiyi ŋuli yukurranha djingaryunana yana ŋunhilina bäyma buṉbuŋurana. Wiripunydja ŋuli ŋunhiyi waŋupini yana gaŋgathinya, bala dhawuṯthunana, bala walala ŋuli yolŋu'‐yulŋunydja ŋunhiyi ḏurryunana, dhoṯkunhana marrtjinya girriny'tja, bala yana wäŋganhana ŋuli, malthunana ŋurikiyina maŋanguna, ŋunhi ŋayi ŋuli ŋurru‐warryunna walalanha. Ga ŋunhi ŋayi ŋuli maŋan ŋunhiyi yaka gaŋgathinya, walalanydja ŋunhiyi yolŋunydja walala ŋuli nhinanha yukurranha ŋunhili bäyma wäŋaŋura, yana liŋgu ga biyapul ŋayi ŋuli ŋunhiyi gaŋgathinya maŋan. Bitjarrana liŋguna ŋayi yukurrana walalanha monyguŋalana yulŋunydja ŋuriŋiyi Garraywalaŋumirriyunydja waŋupini'yu, ŋunhi walala yukurrana marrtjina bala. Ga walu‐ŋupananydja ŋayi yukurranha maŋandja ŋuli djingaryunana yana ŋunhilimi Ganaŋ'maranharawuyŋuranydja Buṉbuŋura, ga munhakunydja ŋayi ŋuli ŋunhiyi maŋan wiriputhinyana bitjanana bitjan ŋuli gurtha nhäranha waŋupini'ŋura. Ga bukmakthu ŋuriŋiyi yolŋu'‐yulŋuyu Yitjuralpuyŋuyunydja yukurranha nhänhana ŋuli yana, ŋunhi ŋayinydja Garraynydja walalaŋgala ŋunhilimi ṉapuŋga.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>













































































































































Yo, ŋayi Garray wäthurruna Mawtjitjku bala ŋunhimala Withiyanminyarawuylili Buṉbulili, ga ŋunhalayina ŋayi Garrayyu wekaŋala ŋunhi romdja Mawtjitjkala nhanukalaŋuwu yolŋu'‐yulŋuwu Yitjuralpuyŋuwunydja, ga bitjarra ŋayi Garray waŋananydja Mawtjitjkala gam'.
“Ŋunhi nhuma yurru marrtji galkithirrinydja gal'ŋu Godkala buku‐ŋal'yunarawunydja, nhuma yurru gämanydja wäyinnhanydja mak buliki mak läm mak nanikut, märr yurru ŋayi Garrayyunydja märrama muka nhumalanha, bäy‐ḻakaramana yurru nhumalaŋgu yätjpuynydja, liŋgu ŋuriŋina maŋgu'‐waṉḏinyarayu wäyingalana.
Yo, djarr'yundja nhuma yurru ḏarramunha yana wäyinnhanydja buliki'nha, ḻatju'nha dhika ŋula nhämiriwnha, bala gämana ŋunhimala Buṉbulilina bathanarawu Garraywuna.
Ga ŋunhili dhurrwaraŋuranydja, ŋayi yurru ŋunhi yolŋunydja goŋ‐ŋal'yunna ŋurikalayi wäyingalanydja muḻkurrlilina, ŋayinydja yurru ŋunhiyinydja wäyin burakirri ŋurikala yolŋuwala dharapulŋura, bala yurru Garrayyunydja ŋanya märramana yana ŋunhiyi yolŋunha, yakana ŋayi yurru nhämanydja yolŋuwu ŋurikiyi yätjtja, bala dhä‐ḏir'yundja, liŋgu maŋgu'yunydja ŋuriŋiyi wäyindhunydja monygumana yurru yätjtja ŋurikiyi yolŋuwu.
Yo, ŋayi yurru ŋuriŋi yolŋuyunydja wutthunna ŋunhi wäyinnhanydja buliki'nhanydja ŋunhiliyina, bala yurru ŋuriŋinydja ḏalkarra'mirriyunydja märrama maŋguny'tja ŋunhiyi wäyinnha, bala warrkuḻumana marrtji ḻiw'maramana yana ŋunhiyi gali'lili malaŋulili ŋunhimala dhaliyarra'lilinydja, ŋunhi yukurra dhärra galki ŋunhi dhurrwaraŋura Godkala buṉbuŋura.
Bala ŋuliŋurunydja ŋayi yurru ḏalkarra'mirriyunydja ŋuriŋi marrtji barrwaṉ' warrkuḻumana, bala mitmitthun muṉguykumana ŋunhi wäyinnha ŋanaktja marrtji.
Bala dharpana ŋayi yurru rulwa'‐rulwaŋdhun ŋunhimalayi dhaliyarra'lilinydja, bala dhuŋgur'yunna.
Ga ŋunhimalayi gurthalilinydja yurru walala gurrunhan ŋunhiyi wäyinnha malanha, muḻkurr ga yaḻmanga', bukmak yana warrpam'thun ŋayi yurru nhäranydja ŋunhiyi ŋunhiliyi dhaliyarra'ŋuranydja.
Bala ŋayi yurru buŋgandja ŋunhiyi gaŋgathirri bala ŋawulul' Garraywuna, ga ŋayinydja yurru Garrayyunydja märramana yana ŋunhiyi wirrkina wal'ŋu yana ŋayaŋu‐djulŋithirrina.
“Ga ŋunhi ŋayi yurru gäma ŋuriŋi yolŋuyu wäyinnha bembinha mak nanikutnha, wäyindja yurru ŋunhiyi ḻatju' wal'ŋu yana ŋula nhämiriw, djomu, ga bitjandhi liŋgu ŋayi yurru ŋunhiyi gulaŋdja wäyinnha ŋunhiyi djalkthunna marrtji gali'lilina malanyŋulili ŋunhimala dhaliyarra'lilinydja, bala bukmaknha yana rumbalnydja ŋunhi bathan ŋunhimalayi dhaliyarra'lilina wäyinnhanydja. Ga buŋgandja ŋayi yurru ŋunhiyi ŋawululny'tja gaŋgathirrina nhanŋu Garraywuna, ga ŋayinydja yurru ŋunhiyi märramana yana yulŋunydja ŋayaŋu‐ŋamathirrina wal'ŋu.
<range>
<range>
<range>
“Ga ŋuli ŋayi yolŋu ŋurruwuyktja, ŋayinydja yurru gäma wäyin nyumukuṉiny', murryil mak ŋula nhä ḻumbuk, ŋayi yurru gulaŋdja ŋunhiyi waṉḏirri yukurra ŋunhiwalayina dhaliyarra'lilina, bala bathanna yurru rumbalnydja ŋunhimalayina dhaliyarra'lilina. Bala ŋayi yurru märramana Garrayyunydja ŋunhiyi yolŋunhanydja, liŋgu ŋuriŋiyinayi wäyingalana maŋgu'‐waṉḏinyarayu.”
<range>
<range>
<range>
Ga biyapul ŋayi Garrayyu nherrara wiripuna rom malanha, märr ŋuliwitjandja dhukarrkurru walala yurru yolŋu walala marrtji galkithirrina nhanukala Godkala, wekanhamirrina manapan. Walala yurru yolŋu'‐yulŋuyunydja ŋathanydja gäma maŋutjinydja nhanŋu Godku wekanharawu, yurru ŋäthilinydja walala yurru ŋunhiyi yarrwa'yun ŋatha wal'ŋu, bala bikpikthunna weyika'na ga buŋgan bäw'nha, bala gämana yurru ŋunhiwala ḏalkarra'mirriwalana. Ŋayi yurru ŋuriŋiyi ḏalkarra'mirriyunydja märramana, bala dhiṯthun yurru goŋdhunydja waŋganydhu ŋuliŋuruyinydja, bala bathan ŋunhimalayina dhaliyarra'lilina, ga ŋunhinydjayi bitjarra ŋayi ŋuriŋiyi yolŋuyunydja bukmaknha wekaŋala Garraywuna. Ga ŋunhi yurru ḻatjuny'tja buŋgan yukurra gaŋgathirrina nhanŋu Garraywu, bala ŋayinydja Garrayyunydja yurru ŋoy‐ŋaḏupthunna yana märramanydja nhanukuŋu wekanharanydja.
<range>
Ga wiripunydja malanha ŋunhi ŋatha dhuḏi'yunmaranharawuynydja, ŋunhiyinydja ḏalkarra'mirriwu ŋuriki walalaŋgu ḏarramuwurruŋgu, ŋunhiyinydja walalana yurru ḻuka, liŋgu ŋathanydja ŋunhiyinydja dharrpalnha wal'ŋu, ganaŋ'thun yukurra, liŋgu ŋunhiyi mundhurr wekanharanydja nhanŋuwaynha Godkuna Garraywuna.
Ga ŋunhi walala yurru yolŋu'‐yulŋuyu ŋatha gäma bathanara balwurnydja dämba mundhurr‐wekanharawu Godkunydja Garraywunydja, ŋunhiyinydja yurru ŋathanydja ruwaŋga'kunharamiriw yana, yurru ŋämiṉaranydja weyika'wuy waŋganybuy ŋapanydja. Ga ŋunhalayi buṉbuŋuranydja ŋayi yurru ḏalkarra'mirriyunydja märrama ŋathanydja ŋunhiyi, bala gäma yurru ŋunhiwala dhaliyarra'lilina, ga ŋunhalanydja ŋayi yurru ḏaw'‐ḏawyunna, bala wiripunydja malanha ŋayi yurru djalkthun gurthalilina ŋunhiwalayi dhaliyarra'lilina, bathan yurru nhanŋuna Garraywuna. Ga ŋunhi yurru buŋgandja ŋunhi gaŋgathirri yukurra, bala ŋayinydja yurru Garrayyunydja galŋa‐djulŋithirrina yana märrama bukmaknha ŋunhi nhanukuŋu wekanhara. Ga wiripunydja malanha ŋunhiyi ŋatha dharrpalnha yana; walalana yurru ŋuriŋi ḏalkarra'mirriyuna walalay ḻuka ŋunhiyi ŋatha, ŋunhi walala yukurrana yolŋu'‐yulŋuyu mundhurr‐wekaŋala nhanŋu Garraywu.
<range>
<range>
<range>
<range>
<range>
<range>
Ga ŋunhi nhuma yurru mundhurr‐wekama ŋathanydja nhanŋu Garraywu, yaka nhuma yurru warrkuḻuma ŋunhimalayi ruwaŋga'kunharamirrinydja; ŋunhiyinydja ŋatha ruwaŋga'kunhamiriw yana nhe yurru rulwaŋdhundja, ŋäthilimirriyama Garraywunydja, ga yaka yana nhuma yurru beŋgurru gukunydja ŋunhiwalayi. Yurru djalkthundja nhuma yurru yukurra ŋathalilinydja ŋunhimalayi dje'lana, liŋgu dje'layunydja ŋuriŋi yukurra ḻakarama mayali' ŋunhina dhawu'‐nherraṉminyarawuynha, ŋunhi yukurra dhärra dhambay‐manapanmirri waŋganygumana yana, nhe ga Garray.
<range>
<range>
<range>
<range>
<range>
“Ga ŋunhi nhuma yurru yolŋu'‐yulŋuyu wekama wiripu mundhurr ŋunhi ŋuli yukurra ḻakarama waŋgany‐manapanminyarawuy bitjan gam', nhuma yurru gämanydja buliki buyuwuyu'mirri yana, djomumirri, ŋula nhämiriw yana.
Ŋäthilinydja nhe yurru muḻkurrlili ŋal'yurra goŋ ŋurikalayi wäyingala, bala wutthurrana ŋunhiliyinayi dhurrwaraŋurana buṉbuŋura galkina. Bala ŋayinydja yurru ŋuriŋiyi ḏalkarra'mirriyunydja märrama maŋguny'tja, bala djalkthunna marrtji ḻiw'marama yana ŋunhiwalayi dhaliyarra'lilinydja, ḏämbumiriwlili yana ḻika'‐ḻikanlili.
Bala ŋayi yurru ŋuriŋiyi ḏalkarra'mirriyu guḻk‐guḻkthunna marrtji ŋanaktja ŋunhiyi wäyinnha, ga dhuwalanydja malanha ŋayi yurru bathan Godkuna gam', yaḻmanga' ga biḏila ga ḏiny'ṯiny yaḻmanga'mirri; dhuwalanydja yurru malanha ŋayi ŋuriŋi ḏalkarra'mirriyunydja ŋunhimalayina bathan dhaliyarra'lilina, rrambaŋikumana yurru ŋunhimala wiripuŋulilina dhambay, ŋunhi walala bumara yätjpuy walalaŋgalaŋuwuy ŋäkirrmaranhara. Bala yurru ŋayi ŋunhi buŋgandja yukurra ŋawululny'tja gaŋgathirrina nhanŋu Garraywuna, bala ŋayi Garrayyunydja yana ŋoy‐ŋaḏupthunna märramanydja yurru nhanukuŋu wekanharanydja, ga yuwalknha yanana ŋayi yurru ŋunhiyi yolŋu nhina yukurra waŋganyŋuranydja, waŋgany‐manapanmirrina yurru Godkala.
<range>
<range>
“Ga balanyarayi liŋgu yana ŋayi yurru yolŋuyu gäma bembinha mak nanikutnha, yurru yaḻmangany'tja ŋunhiyi nhanŋuway yana dhulŋuŋu Garraywu, yaka yurru nhuma Yitjuralpuyŋuyunydja yolŋu'‐yulŋuyu ḻuka yukurra yaḻmangany'tja wäyin. “Ga bitjandhi nhuma yurru yakayi yana ḻuka gulaŋdja, ga ŋanak gulaŋmirri yakayi yana nhuma yurru ḻuka. Dhuwalayinydja rom yurru yukurra djingaryunna yana bitjanna liŋguna gupaḏalnha‐wala.” Ga bitjarra ŋayi Godthu waŋananydja. “Ga ŋuli yurru yolŋuyu djäma ŋula nhä yätj märr‐wawunydja yana, ŋayi yurru ŋuriŋiyinydjayi yolŋuyu gäma wäyinnha Garraywalana Buṉbulili, märr yurru ŋuriŋi wäyingalanydja gulaŋ‐waṉḏinyarayu nhanŋu yätjtja buwayakkumana ŋäkirrmaramana. Mak ŋayi yurru gäma buliki, mak bembi mak nanikut, yurru ḻatju' wal'ŋu yana buyuwuyu'mirri ŋula nhämiriw wäyin ŋayi yurru gämanydja, märr nhanŋu yurru ŋurikiynydja buku‐dhumukthinyarawuynydja yätjpuy ŋäkirrmaramana yana. Yo, ŋuli ŋayi yurru ŋunhi ḏalkarra'mirri yolŋu, ŋurruŋu wal'ŋu ŋayipi dhuwurr‐yätjthirri, ŋayinydja yurru bitjandhi yana liŋgu gämayi wäyin yuṯa wal'ŋu yana. Yana ŋayi yurru goŋ‐ŋal'yunna ŋurikala wäyingalanydja muḻkurrlili, bala bumana yana ŋunhi wäyinnhanydja, bala gäma gulaŋdja djinawa'lilina ŋunhana wal'ŋu, ga ŋunhiyi maŋguny'tja ŋayi yurru bikpikthunna ŋunhiwala dhaliyarra'lili ŋunhi ŋuli yukurra buŋgan bäw' gaŋgathirri ŋuliŋuruyi bala Godku. Bala ŋayi yurru rumbalnydja ŋunhiyi wäyinnha bathan warraŋulnha wäŋaŋurana, ŋayi yurru wäyindja ŋunhiyi burakirri dharapulŋura ŋurikala ḏalkarra'mirriwalana yolŋuwala, märr yurru ŋayi Garraynydja yakana ŋaramurryirri yolŋu'‐yulŋuwunydja bukmakkunydja ŋuriki Yitjuralpuyŋuwunydja. Ga ŋunhi walala yurru bukmakthu ŋuriŋi wal'ŋu Yitjuralpuyŋuyu miṯtjiyu djäma yätjtja rom märr‐wawunydja yana, dhunupana yana walala yurru ŋuriŋinydja walalay bukmakthu miṯtjiyu gäma wäyinnha buliki märr‐yuṯa, ga ŋunhiyi walala ŋurru'‐ŋurruŋunydja yurru goŋ‐ŋal'yun ŋurikala wäyingala muḻkurrlilinydja, bala yurru bumana. Ga dhunupana ŋayi yurru ḏalkarra'mirriyunydja gäma gulaŋdja djinawa'lilina wal'ŋu buṉbulili, bala walala yurru bikpikthunna ŋunhiwala dhaliyarra'lilina, ŋunhi ŋuli yukurra buŋgan bäw' gaŋgathirri ŋuliŋuruyi bala Godku, bala ŋayi yurru rumbalnydja ŋunhiyi wäyinnha bathan wäŋaŋurana warraŋulnha, märr yurru ŋuriki yolŋuwunydja walalaŋgu yätjtja warrpam'nha ŋäkirrmarama ŋuriŋiyinayi maŋgu'‐waṉḏinyarayu wäyingalana.
<range>
<range>
<range>
<range>
<range>
<range>
<range>
<range>
<range>
<range>
<range>






















































































































































































































































































































































































































Bala ŋayi Garrayyu ḻakaraŋala bitjarrana Mawtjitjkala, “Ḻakaraŋa nhe yurru nhokalaŋuwa wäwa'mirriŋuwa Yärunba ŋuripa ḏalkarra'mirriwa ŋurruŋuwa, yaka ŋayi yurru marrtji ŋunhawala djinawa'lilinydja, dharrpallilinydja ŋärra'lilinydja ŋunhanydja wal'ŋu birrka'mirriyunydja waluyu, yana ŋayi yurru dhuŋgarra‐watjthirri gulŋiyirrinydja yukurra, ŋuriŋi yana liŋgu waluyu ŋunhi ŋarra nherrara. Ŋuli ŋayi yurru gulŋiyirri birrka'mirriyunydja waluyu ŋayinydja yurru rakunydhirrina yana, liŋgu ŋarrapinydja yurru ŋuli maḻŋ'thun ŋunhiliyi waŋupini'ŋurana, garrwarnha wal'ŋu ŋunhilina yana Mel‐wuyunaramirriŋurana Dhaḻakarrŋura.
<range>
Yakana ŋayi yurru gulŋiyirrinydja‐wala yänanydja, ŋäthilinydja ŋayi yurru gäma buliki' yuṯa wal'ŋu yana, ga ḏarramu bembinydja, bala wutthunna yurru ŋayi, bala bathan dhaliyarra'lilina ŋunhana, märr ŋuriŋiyi gulaŋ‐waṉḏinyarayunydja wäyingalanydja ŋayi yurru Garrayyunydja bäy‐ḻakaramana buwayakkumana ŋurikiyi nhanŋuway Yärungu yätjpuy ga nhanukalaŋuwu yumurrku'wu.
“Yo, ŋurruŋunydja ŋayi yurru Yärun ḻupthun yukurra gapuyu, bala ŋayi yurru dhaṯthunmirrina ŋuriŋiyi dharrpalyunydja girri'yu ŋunhi ŋayi Garrayyu ḻakaraŋala ŋurikiyi ḏalkarra'mirriwu.
Bala walala yurru ŋuriŋiyi yolŋu'‐yulŋuyu Yitjuralpuyŋuyunydja gämana nhanukala Yärungala märrama wäyindja maṉḏanha nanikuttja, ga bitjandhi liŋgu walala yurru wekama bembinhanydja ḏarramunha, märr gulaŋ‐waṉḏinyarayu ŋurikala wäyingalanydja ŋayi yurru Godthu buwayakkuma walalaŋgu yätjnha dhuwurr.
“Yo, ŋurruŋunydja ŋayi yurru Yärundhu wutthun buliki'nha, ŋunhiyinydjayi bulikiny'tja yurru rakunydhirri nhanukala Yärungalana dharapulŋura, märr yurru ŋayi Godthu buwayakkuma nhanŋu Yärungu yätjpuy.
Dhurrwaraŋuru ŋuliŋurunydja ŋayi yurru Yärundhu märramana ŋunhiyi wäyinnhanydja märrma'nhanydja nanikutnha, bala nherraṉ gumurrlilina nhanukala Garraywala ŋunhimala dhurrwaralilina wal'ŋu galkina buṉbulili, bala yurru djarr'yunna ŋayi waŋganynhanydja, märr yurru ŋunhiyinydja nhanŋuway Garraywuna, ga wiripunydja ŋunhinydja nanikut djuy'yunarawuna bena‐wala ḏiltjililina.
<range>
Bala ŋayi yurru Yärundhu wutthunna ŋunhiyi nanikutnhanydja ŋunhi ŋayi djarr'yurruna Garraywu, märr yurru ŋuriŋiyinydja gulaŋ‐waṉḏinyarayu wäyingalanydja Godthu ŋäkirrmaramana ŋuriki yolŋu'‐yulŋuwalaŋuwuynydja yätjpuy.
Ga wiripunydja ŋunhinydja ŋayi yurru wekama nhanŋuna Garraywuna, yurru walŋa yana ŋayi yurru ŋunhiyinydja nanikut yukurra dhärra, märr yurru ŋayi yängumana ŋunhiyi bena‐wala ḏiltjililina; ŋayinydja yurru ŋuriŋiyinydja yätjnha djaw'yun yolŋu'‐yulŋuwu bena‐wala wuyupthunna yurru, barrkulilina gupaḏalnha‐wala yurru winya'yundja.
Yo, ŋäthilinydja ŋayi yurru Yärundhu wutthun buliki' ŋunhiyi, bala wapmarama gulaŋdja banikin'lilina, bala rumbalnydja yurru ŋayi Yärundhu bathan dhaliyarra'lilina, märr yurru ŋayi Garrayyu ŋäkirrmarama yätjpuy nhanŋuway Yärungu ga nhanukalaŋuwu djamarrkuḻi'wu.
Ga dhurrwaraŋuru ŋuliŋurunydja ŋayi yurru märrama ḻirrwi' gurtha ŋuliŋuru dhaliyarra'ŋuru, ga biyapul ŋayi yurru märramayi buŋgan bäwny'tja, bala marrtji yurru djinawa'lilina ŋunhiwala wal'ŋu ŋurikimirri, gämanydja ŋayi yukurra yurru ŋunhiyi maŋguny'tja Garraywalana ŋunhiwala dhaḻakarrlili wal'ŋu.
Ga ŋunhilinydja djinawany'tja, dharrpalŋuranydja dhaḻakarrŋura, ŋayi yurru rarryunna ŋunhiyi buŋgan bäwny'tja ŋunhimalayi ḻirrwi'lilina, gumurrlilina nhanukala Garraywala, märr yurru ŋunhiyinydjayi ŋawulul' marrtji gaŋgathirrina, warrpam'nha monyguma ŋunhi Garraywunydja dhaḻakarr, märr yurru ŋayi yaka Yärundhu nhäma ŋunhiyi, bala rakunydhirrina.
Bala ŋayi yurru goŋ‐ḻupthun ŋunhimalayi maŋgu'lili wäyingala, bala bikpikthun ŋunhiwala Mel‐wuyunaramirrililina Dhaḻakarrlili, gumurrlilina wal'ŋu, ga bitjandhi liŋgu ŋayi yurru bikpikthundhi gumurrlilinydja Dhawu'‐nherraṉminyarawuylilinydja ŋunhi Bathilili, waŋgany‐rulu ga märrma'mirri bäythinyarawuynydja yurru ŋayi bikpikthundja ŋunhiwalayi.
“Ga ŋuliŋurunydja ŋayi yurru Yärundhu buma ŋunhiyina djarr'yunarawuynhana nanikutnha, ŋunhi ŋayi yurru rakunydhirri yolŋu'‐yulŋuwala dharapulŋura, bukmakkala ŋurikala Yitjuralpuyŋuwala miṯtjiwala. Yo, gämanydja ŋayi yurru maŋguny'tja ŋunhiyi dharrpallilina ŋunhiwalayina ŋärra'lili, ga bitjandhi yana liŋgu ŋayi yurru bikpikthundhi ŋunhiyi Mel‐wuyunaramirrililinydja Dhaḻakarrlili wäŋalili,
märr ŋayi yurru ŋuriŋiyi maŋgu'yunydja ḏarrtjalkkuma ŋunhiyina ŋärra'na wäŋa. Liŋgu yolŋu'‐yulŋunydja ŋunhi Yitjuralpuyŋunydja yakana ḏarrtjalkmirri, ga djäma walala yukurra yätjnha rom, bala ŋayi yurru ŋuriŋiyi ŋurruŋuyunydja ḏalkarra'mirriyu yolŋuyu ḏarrtjalkkumana yukurra ŋunhi wäŋanhana buṉbunhana ŋuriŋiyi maŋgu'yuna wäyingalana, märr yurru ŋayi yukurra God nhina yana walalaŋgala ŋunhili ṉapuŋga.
Yaka yurru yana ŋula yol yolŋu gärri ŋunhiwalayinydja buṉbulili ŋunhi ŋayi yurru Yärundja marrtji ga ḏarrtjalkkuma wäŋanha ŋunhiyi ŋuriŋi maŋgu'yu, yana liŋgu ga dhawaṯthun ŋayi yurru walŋa yana, märr yurru yolŋu'‐yulŋuyunydja nhäma, ga dharaŋan ŋunhi ŋayi Godthu liŋguna bäy‐ḻakaraŋala walalaŋgu yätjpuynydja dhuwurrwuy, Yärungalaŋuwuy ga djamarrkuḻi'walaŋuwuy nhanukalaŋuwuy, ga bukmakkalaŋuwuy ŋunhi yolŋu'‐yulŋuwalaŋuwuy; yakana ŋayi yurru Godthu nhäma biyapulnydja walalaŋgu yätj.
Dhurrwaraŋuru ŋuliŋurunydja ŋunhi ŋayi yurru dhawaṯthun beŋuru buṉbuŋuru, ŋayi yurru marrtji ŋunhiyi Yärundja bala ŋunhiwala dhaliyarra'lili galki, bala ŋayi yurru ŋämiṉna marrtji ŋunhiyi dhandurruŋdja ŋunhilimi dhaliyarra'ŋurana ŋuriŋiyina maŋgu'yuna, ḏarrtjalkkumayi yurru dhaliyarra' ŋunhi ŋuriŋi maŋgu'yu.
Ga bitjandhi liŋgu yana ŋayi yurru bikpikthundhi dhaḻakarr ŋunhiyinydja, rumbalnydja ŋanya dhaliyarra'nha, waŋgany‐rulu'mirri ga märrma' bäythinyarawuymirri ŋayi yurru bikpikthundja, märr yurru ŋunhiyi barŋdja ḏarrtjalk yana, yaka baḏuwaḏuyunara ŋula yolŋu'‐yulŋuwuŋu yätjpuy.
“Ga dhurrwaraŋuru ŋuliŋurunydja ŋunhi ŋayi bitjarrayi djäma ḏarrtjalkkuŋala marrtjina ŋunhiyi dhuyu wäŋa dhaḻakarr ga buṉbu ŋunhiyi, ga barŋ ŋunhiyi, bala ŋayi yurru ŋuriŋiyi Yärundhunydja märramana ŋunhiyi ganaŋ'maranharawuynhanydja nanikutnha ŋunhi walala wekaŋala nhanŋu Garraywu walŋa.
Bala ŋayi yurru goŋ‐ŋal'yunna muḻkurrlilina ŋurikalayi wäyingala, bala waŋanydja ŋayi yurru marrtji ḻakaramanydja bitjanna ŋuriki yolŋu'‐yulŋuwu Yitjuralpuyŋuwu yätjpuynydja nhaltjarra walala yukurrana djäma yätjkuŋala, ga nhaltjarra walala ŋunhi baḏatjurruna Godku rom; ḻakaramanydja ŋayi yurru warrpam'nha yana, yakana ŋula ŋäkirrmarama wo djuḻuḻ'marama waŋganydja, ga ŋuliwitjandhinydja bitjan ŋayi yurru ŋal'maramana yukurra ŋunhiwala wäyingala nanikutkalanydja bukmakkuna yana yolŋu'‐yulŋuwu ŋuriki Yitjuralpuyŋuwunydja yätjpuy. Bala ŋayi yurru ŋuriŋi wiripuŋuyunydja yolŋuyu märramana ŋunhiyi nanikutnhanydja, bala gäma ḏiltjililina, bala ŋayi yurru yängumana ŋunhi nanikutnhanydja, bena‐wala yana wuyupmaramana yurru.
Bala ŋayi yurru wäyindja waṉḏirrina ŋunhiyi yanana‐wala yulŋunydja winya'yunna, djaw'yunna‐wala yurru ŋuriki yolŋu'‐yulŋuwunydja yätjpuy, winya'yunna yurru yana gupaḏalnha‐wala.
“Ga dhurrwaraŋuru ŋuliŋurunydja ŋayi yurru ŋuriŋiyi ḏalkarra'mirriyunydja yolŋuyu ŋurruŋuyunydja yupmaramana dharrpalnydja malanha girri' ŋunhi, bala ŋayi yurru rurrwuyunmirrina ŋanyapinyay ŋayi gapuyuna, bala nherraṉ nhanŋuwaynha wal'ŋu ŋunhi girri'.
<range>
<range>
<range>
<range>
<range>
“Yo, bitjan liŋgu nhuma yurru Yitjuralpuyŋuyunydja yolŋuyu walalay djämanydja yukurra bitjandhinydja dhuŋgarra‐watjthirri yana. Nhuma yurru ganan djämanydja malanha nhumalaŋguway, bala nhiniyana yukirriya ŋoy‐ŋathamiriwnha, wuyurrana manaparra nhokalayŋu nhe yätjkuna. Bala Garrayyunydja nhumalanha yurru ŋuriŋinydjayi waluyu ḏarrtjalkkumana, ŋäkirrmaramana ŋayi yurru nhumalaŋgu yätjtja ŋuriŋiyinayi maŋgu'yuna, märr yurru nhuma yukurra nhina ḏarrtjalknha yana, waŋganyŋurana nhanukala Godkala; yakana ŋayi yurru nhäma biyapulnydja yätj nhumalaŋgu, meṉgumana yurru ŋayi yana buku‐dhumukthirrina.
<range>
<range>
<range>
<range>
“Yo, dhuwalayinydjayi rom yurru yukurra dhärrana yana gupaḏalnha‐wala. Waŋga'‐waŋganymirri yana dhuŋgarra‐watjthirri yurru ŋayi ŋuriŋiyi ḏalkarra'mirriyu ŋurruŋuyu yolŋuyu djäma dhuwalayi romdja, ḏarrtjalkkuma marrtji ŋunhi buṉbunydja Godku ga yolŋu'‐yulŋunha ŋunhi miṯtji ŋuriŋiyi gulaŋdhu, liŋgu dhiyaŋuyinydjayi romdhu ŋayi yurru Garrayyunydja baḏuwaḏuyun nhumalaŋgu yätjpuynydja, märr yurru nhuma ŋunhi Garraywunydja yolŋu walala nhina waŋganyŋurana yana rrambaŋina nhanukala, ŋula nhämiriwnha yana.” Bitjarrayina ŋayi Mawtjitjthu ḻakaraŋalanydja yukurrana yolŋu'‐yulŋuwu, ga yuwalknha yana walala djäma romdja ŋunhi bitjarrayi dhuŋgarra‐ŋupanana ŋuli yana, ŋunhi ŋayi Garrayyu wekaŋala rom Mawtjitjkala.














































Yo, Garrayyu Godthu ḻakaraŋala Mawtjitjkala rom malanha bitjarra gam'. “Ḻakaraŋa ŋarrakalaŋuwa yolŋu'‐yulŋuwa Yitjuralpuyŋuwanydja biyaka, ‘Nhumanydja yurru ŋarrakunydja yolŋu walala nhiniya yukirriya ḏarrtjalkthiya yana gal'ŋu, biyakayi liŋgu yana bitjan ŋarranydja dhuwala ḏarrtjalk gal'ŋu yana Garray, ganaŋ'thun yukurra ŋulaŋuru yätjŋurunydja.
<range>
Märr‐ŋal'yurra nhokalaŋuwala bäpa'mirriŋuwala ga ŋäṉḏi'mirriŋuwalanydja, ga bitjandhiyi nhuma yurru ganaŋ'maramayi ŋunhi dhulŋuŋunydja ŋarrakuwaynydja gal'ŋu walu, liŋgu nhumanydja dhuwala ŋarrakuway yana yolŋu walala, ga ŋarranydja God nhumalaŋgu.
Yaka gonha'yurra ŋarranha ga buku‐ŋal'yurra wiripuŋuwunydja waŋarrwu, wo ŋula nhäku malaŋuwu dhuyuwunydja goŋbuywunydja ŋunhi, liŋgu ŋarrapi dhuwala waŋgany Godtja nhumalaŋgu.
“Ŋunhi nhuma yurru gulkthun ŋathanydja, yaka mälkuŋanydja warrpam'thurranydja gulkthurra, gonha'yurra muka wiripunydja yarraṯalili, ga yaka wapmaraŋa ḻarryunaranydja; gonha'yurra ŋunhiyinydja ŋuruku ŋurruwuykku ŋunhi yolŋuwu, ga ŋuruku mulkuruwu yolŋuwu.
<range>
<range>
<range>
<range>
<range>
“Yaka manaŋiyanydja ŋula nhä, ga yaka djawukiyanydja ḻakaraŋa, ga yaka wakalkurru waŋiya Garraynhanydja yäku ḻakaraŋa.
<range>
Yaka rom‐ḏälthiya wiripuŋuwunydja ŋuruku yolŋuwu, ga yaka djaw'yurra ŋula nhänydja nhanŋu.
Yaka waŋiya dhäruk yätjkuŋa yolŋunha mäkiri'miriwnhanydja, ga yaka gunganhamirriyaŋa ŋula nhä bambaywunydja yolŋuwu, yana biyaka rom‐wiyaṉiyana Garraywuna ŋunhi ŋayi nhuŋu God.
“Djäma ŋamathaŋa wal'ŋu bukmakku yana. Yaka nhäŋa nyilŋ'maraŋa ŋurruwuyknhanydja yolŋunha, ga garrwarkuŋanydja yindikuŋanydja nhäŋa ga guyaŋiya ḻukunydjamirrinha ŋunhi yolŋu'‐yulŋunha.
Yaka waŋiya marrtjiya ḻakaraŋa dhäwu'kuŋa wiripuŋunha yolŋunha, ga ŋuli yurru ŋayi ŋula yolthu yätjkumanydja nhuna, nhenydja yana bäy‐ḻakaraŋana nhanŋu; yaka buku‐ruŋinyamaraŋa yätjtja, ga yaka yana mukthurranydja nhanŋu ŋaramurryiya.
<range>
Yo, nhumanydja yurru ŋunhi ŋarrakuwaynydja yolŋu'‐yulŋu märr‐ŋamathiya wirrki wal'ŋu yana wiripuŋuwunydja yolŋuwu wiripu‐guḻku'wunydja, biyaka yana liŋgu bitjan nhe yukurra märr‐ŋamathirri nhuŋuway nhe, liŋgu ŋarranydja dhuwala God nhuŋuway.







“Yaka yana djäma be nhä marrŋgitjthunydja girri'yu, mangaṯany'tja ŋula nhänydja, ga yaka yana ŋula nhäkunydja ḻarruŋa ŋathil'yurranydja maḻŋ'maranharawu, nhä yurru ŋayi maḻŋ'thun yalala. Yaka mitmitthunmiya nhunapinyay nhe rumbal mim'pumirriyanhamiyanydja, ga yaka yukirriya mitmitthunmiya ga bunharamiya nhunapinyay nhe rumbal baḏuwaḏuyunmiya ŋuruku ŋunhi rakunygunydja yolŋuwu ŋäthinyarakurrunydja, liŋgu ŋarra dhuwala God nhumalaŋgunydja, ga nhumanydja ŋarrakuway yana yolŋu walala.
<range>
<range>
“Ga yaka nhuŋuway yothu'nha miyalknhanydja wekaŋa ḏarramuwa, ŋunhi ŋayi ḏarramu ŋunhiyi djäl nhanŋu yana marramba'wu, ŋunhi ŋayi yurru ŋuliwitjandhinydja romgurru buku‐ŋal'yunna yukurra be nhäkuna waŋarrwuna; balanyarayunydjayi romdhu yurru nhuna ŋayi bilmaramana wiripuŋuwalana waŋarrwala, bala yurru nhuŋu baḏuwaḏuyunna ŋunhi wäŋanydja ŋuriŋiyinayi romdhuna. Ŋarrapi dhuwala waŋgany yana God nhumalaŋgunydja.
<range>
“Wiripu‐guḻkuny'tja yolŋu walala ŋuli marŋgiyirri be gaḏamandhirrina mangaṯa'wuŋuna walalaŋguŋu marŋgikunhara, ga wiripunydja ŋuli yolŋu walala waŋa marrtji mokuywalana rakunygalana ŋurikalana be. Nhumanydja yaka mäkiri'‐witjurra ŋuriki walalaŋgalaŋuwu dhärukkunydja, ga yaka marrtjiya ŋurikalayinydja yolŋuwala, märr ŋayinydja yurru nhuna guŋga'yun ga marŋgi wekama nhuna, liŋgu ŋuriŋi nhanukalanydja romdhu nhuna yurru bitjan ŋayaŋu‐djarrpi'kumana, bala yurru nhuna ŋuriŋiyinydjayi ganaŋ'thunmaramana yana ŋuliŋuru Garraywalanydja, nhe yurru yakana yana galkithirri Godkalanydja. Ŋarrapi dhuwala waŋgany Godtja, ganaŋ'thun yukurra yurru ŋulaŋuru mangaṯa'walanydja be nhäkalanydja mokuywalanydja.
“Yaka wakalkuŋa ŋaḻapaḻnhanydja yolŋunha. Märr‐ŋal'yurra yana nhanukala, ga guŋga'yurra ŋanya biyaka.
<range>
Ga ŋuli yurru ŋayi mulkurunydja yolŋu nhina yukurra nhumalaŋgala wäŋaŋura, yaka djäma yätjkuŋanydja nhanŋu, yana märr‐ŋamathiya nhanŋu biyaka märr‐ŋal'yurra yukirriya, liŋgu nhuma yukurrana ŋäthilinydja nhinana ŋunhala Yetjip wäŋaŋura mulku'‐mulkuru muka ŋunhi nhumapinydja.
Yaka mayali'‐wilkthurra ŋula yolnha yolŋunhanydja, liŋgu ŋarrapi dhuwala waŋarrnydja nhumalaŋgu Garraynydja, ŋunhi ŋarra dhawaṯmaraŋala nhumalanha beŋuru Yetjipŋuru wäŋaŋuru.
<range>
Märraŋa ŋarraku yana romdja malanha warrpam'thurra, liŋgu ŋarrapi yana Garraynydja nhumalaŋgu waŋarr Godtja.” Ga bitjarra ŋayi Garray waŋananydja.




















































































Ga biyapul ŋayi Garrayyu gurrunhara rom Yitjuralpuyŋuwunydja, dhuwalana gam'. “Wiripunydja walu ŋunhinydja ŋarrakuway yana dhulŋuŋu gal'ŋu, ganaŋ'thun yukurra ŋuliŋuru djämamirriŋurunydja waluŋuru, märr yurru nhuma yukurra ŋayaŋunydja nhinana nhanŋuwaynha buku‐ŋal'yun Garraywuna.
<range>
Ḏämbumirri ga waŋgany bäythinyara walu ŋunhiyinydja djämawu, ga wiripunydja ŋunhi walu ga nhanŋuwaynha ganaŋ'thunna yukurra dhulŋuŋuna. Ŋuriŋiyinydjayi dhuyuyunydja waluyu ganaŋ'thunarayunydja nhe yurru ŋayaŋunydja nhinana yukurra yana; yakana nhe yurru djäma ŋuriŋiyinydjayi, yana nhuma yurru ŋuriŋiyinydjayi waluyu ḻuŋ'maranhamirrina marrtji bitjanna waŋganylilina ŋurruk‐manapanmirri, bala buku‐ŋal'yunna yukurra yurru Garraywu.
“Ga ḻurrkun'mirri ŋunhi dhuŋgarramirri nhuma yurru birrka'mirri miṯtji malanha Yitjuralpuyŋu ḻuŋ'maranharamirri waŋganylili ŋunhiwala Godkala buṉbulili. Dhuwalayinydjayi walu guyaŋinyaramirrina yukurranharamirri, bala nhuma yurru marrtji waŋgany‐manapanmirrina gal'ŋu, ga djämana dhuwalayi rom, liŋgu dhiyaŋuyinydjayi romdhu yukurra ḻakarama guḻku'na mirithirrina dhiyalaŋumiyinydjayi mayali' malanha. Ŋunhi yurru ŋayi walunydja dhuwalayi galkithirri buna, ŋayinydja yurru ŋunhi ḏalkarra'mirrinydja yolŋu ḻoḻthunna yiḏakinydja, bitjan ḻakaramana yurru yolŋu'‐yulŋuwana bitjanna, ‘Go, marrtjiya lili waŋgany‐manapanminyarawuna, liŋgu walunydja dhuwala guyaŋinyaramirrina nhanŋu Garraywuna.’
“Yo, Ḻäy‐yuḻkmaranharamirrinydja walu Garraywunydja ŋunhi yukurra yurru ŋurru‐yirr'yun ŋuriŋi 14‐dhunydja munhayu ŋurruŋuyunydja gal'ŋu ŋaḻindiyu, bala ŋuriŋi bili walu‐gulŋiyinyarayu nhumanydja yurru yukurra bitjandhiyina djäma ŋunhiyinayi guyaŋinyamirrina rom.
Ga ŋunhinydja bala wiripunydja walu, ŋunhiyinydjayi nhuma yurru yakana ḻuka yukurra ŋatha ŋunhinydja ruwaŋga'kunharamirrinydja, yana nhuma yurru ḻukanydja yukurra ŋunhina liŋgu yana ruwaŋga'kunhamiriwnha gal'ŋu, yana liŋgu ga ŋunhi yurru 7 walu djuḻkthun, liŋgu ŋunhiyinydjayi walu guyaŋinyamirri ŋurikiyinayi ‘Ŋathawu Ruwaŋga'kunhamiriwwuna.’
Yo, ŋunhiyinydjayi ŋurruŋunydja gal'ŋu walu dhulŋuŋu yana Garraywu nhanŋuwaynha, yakana nhe yurru ŋuriŋiyinydjayi waluyu ŋula djäma, yana yurru nhe gämana mundhurrnha nhanŋu Garraywu walu ŋupanna‐a‐a, yana liŋgu‐u‐u ga 7 ŋunhi walu yurru djuḻkthun. Ga ŋunhiyi walunydja dhä‐yawar'yunaramirrinydja bitjandhi yana ŋunhiyinydja dhulŋuŋuyi Garraywu yana, yakana nhe yurru ŋuriŋiyinydjayi ŋula djäma waluyu yukirriya.
<range>
“Yo, galkina dhuwala yulŋunydja ŋunhi nhuma yurru gulŋiyirrina ŋunhiwalayina wäŋalili ŋunhi ŋayi Garrayyu yurru wekama nhumalaŋgu, bala gulkthurra nhuma yurru ŋäthilinydja märr‐warŋgarrkkuŋa ŋatha malanha, bala garrpi'‐garrpilana ŋurruk‐mana'‐manaparrana, bala yurru nhuma marrtji gämanydja ŋurruŋunydja wal'ŋu ŋunhinydja ŋatha ŋurikala ḏalkarra'mirriwalana.
<range>
Ga ŋunhalayinydjayi Godkalanydja buṉbuŋura ŋayi yurru ŋuriŋiyi ḏalkarra'mirriyu märramana Djandina waluyu, bala ŋayi yurru garrwarkumana yukurra ŋunhiyinydja, bala waṉa'‐waṉayunna yurru milkumana yukurra nhanukala gumurrŋura Godkalana Garraywalana. Bala ŋayi yurru Godthunydja märramana yana ŋunhiyi ŋurruŋunhanydja gal'ŋu, dharapulŋura bukmakkalana nhumalaŋgala; bukmaknha yurru ŋayi ŋunhiyi märramanydja yana ŋurikalayinayi ŋurruŋuwalana.
Ga bitjandhiyina nhuma yurru bathandja wiripunydja malanha mundhurr nhanŋu Garraywu, ga ŋunhi ŋayi yurru yukurra buŋgandja gaŋgathirri bala, ŋayinydja yurru yana galŋa‐djulŋithirrina märramanydja ŋunhiyi nhokuŋu mundhurr‐wekanharanydja.
<range>
Yaka yana nhuma yurru ḻuka ŋuliŋuruyinydja ŋathaŋuru; ŋurruŋunydja nhuma yurru gäma ŋäthili nhanŋu Garraywu, ga ŋuliŋuruyinayi dhurrwaraŋuru nhuma yurru ḻukanydja. Ga dhuwalayinydjayi rom yukurra yurru dhärrana yana‐wala gupaḏalnha.
“Yo, nhuma yurru bothurru walunydja 50‐kuŋa ŋuliŋuruyi dhäŋuru ŋunhi ŋayi ḏalkarra'mirriyu märraŋala ŋatha, bala garrwarkuŋalana dharrana bala‐lili Garraywalana gumurrŋura, ga ŋuriŋinydja bala 50‐yunydja waluyu nhuma yurru marrtji biyapul ḻuŋ'maranhamirri waŋgany‐manapanmirri, gämana yurru mundhurrnha Garraywuna ŋunhiyina ŋatha gulkthunara yuṯa‐märranharana.
<range>
Yo, ŋunhili wäŋaŋuranydja nhokalay, nhe yurru batharra märrma'kuŋa yulŋunydja dämbany'tja, yurru ruwaŋga'kunhamirriyu yulŋunydja batharra ŋunhiyinydja, ga ŋunhi ŋurruŋunydja bitjan nhanŋuwaynha yurru Garraywuna dhulŋuŋuna. Ga biyakayi nhuma yurru dhambay‐manaparrayi batharra wäyindja, märr yurru nhumalaŋgu ŋayi yätjpuynydja ŋäkirrmaramana yana ŋuriŋiyi wäyingalanydja maŋgu'‐waṉḏinyarayu. Bala ŋayinydja yurru Godthunydja yana märramana nhumalaŋguŋu galŋa‐djulŋithirrina, ŋunhi ŋayi yurru marrtji buŋgan bäwny'tja bala gaŋgathirri.
<range>
<range>
<range>
Yaka yana djämanydja ŋuriŋiyinydja waluyu, yana nhuma yurru waŋgany‐manapanmirrina ḻuŋ'maranhamirrina ŋunhiliyi Garraywalana gumurrŋura, bala buku‐ŋal'yunna yana. Gupaḏalkuma nhuma yurru yana ŋayathamanydja baṯ bitjan dhuwalayi romdja, bitjan yurru dhuwalayinydja walu dhulŋuŋuna nhanŋuwaynha yana Garraywuna, wanhawitjan nhe yurru nhina marrtji bala wäŋakurru.
<range>
“Ga dhurrwaraŋuru ŋuliŋuruyinydjayi nhuma yurru bulnha galkun ŋathili märr‐weyin, yana liŋgu ga 7 yurru ŋaḻindi galkina gal'ŋu, ga ŋurruŋuyunydja ŋuriŋi waluyu ŋuriŋi 7‐dhunydja ŋaḻindiyu, ŋunhiyinydja ganaŋ'thun yukurra dhulŋuŋuna nhanŋuwaynha Garraywuna gal'ŋu, yakana nhe yurru yukurra djäma ŋuriŋiyinydjayi waluyu, yana nhuma yurru yukurra ŋayaŋuna‐nhina, buku‐ŋal'yun nhanŋuwaynha Garraywuna. Bala yurru ŋunhi ḏalkarra'mirrinydja walala yukurra marrtjina ḻiw'maramana wäŋakurruna, bopthunna yurru marrtji ŋuriŋi yiḏakiyinyarayuna, ḻakarama yurru marrtji yolŋu'‐yulŋuwanydja bitjanna gam'. ‘Go, marrtjiyana lili waŋgany‐manapanmiyana Garraywala, liŋgu Garraywunydja dhulŋuŋunydja walu galkina dhuwala.’
<range>
Yaka yurru nhuma ŋuriŋinydjayi waluyu djäma yukurra, yana nhuma yurru ŋuriŋiyi waluyunydja mundhurrnha bathan yurru yukurra Garraywu.
“Yo, ŋuriŋi 10‐dhunydja waluyu ŋuriŋi liŋgu yana ŋaḻindiyu 7‐dhu, Godthunydja yurru bitjanna buwayakkumana yätj Yitjuralpuyŋuwunydja, bitjan yuṯakumana, märr yurru walala biyapul nhina yukurra waŋgany‐manapanmirri yurru Godkala. Bukmak nhuma yurru Godkunydja yolŋu'‐yulŋu ŋunhi miṯtji ga miṯtji ga miṯtji marrtjiya waŋgany‐manapanmiyana yukirriya ŋunhiwala Godkalana buṉbulili, bala waŋganynha ŋayaŋunydja nhuma yurru yukirriya wuyunmiya nhumalaŋgalayŋuwu yätjkunydja malaŋuwu. Yakana nhuma yurru djuḻuḻ'marama nhumalaŋguway yätjtja malanha, yana nhuma yurru wuyundja yukurra nhina ŋunhi ŋoy‐ŋathamiriwnha, bitjan ḻakaranharamirrina yukurra yanana yurru Garraywala, bala bathan marrtji wäyinnha malanha ŋunhiwala barŋlilinydja, märr yurru ŋuliwitjandhiyi wäyingalanydja gulaŋ‐waṉḏinyarayu ŋayi yurru Godthunydja ŋäkirrmaramana yana warrpam'nha nhumalaŋgu yätjpuynha.
<range>
Yaka yana ŋuriŋiyinydjayi waluyu djäma yukirriya, yana nhuma yurru djämanydja ŋunhiyi liŋgu rom ŋunhi Godthu gurrunhara, märr yurru ŋuliwitjandhinydjayi Godthu buwayakkumana nhumalaŋgu nhänydja malanha yätjtja.
Ŋuli yurru ŋula yol yolŋu yakanydja bilyun nhanukalayŋuwu ŋayi yätjku ŋuriŋiyinydjayi waluyu, yakanydja ŋayi yurru wuyun yukurra nhina ŋoy‐ŋathamiriw, ŋunhiyinydjayi yolŋu yakana yurru nhanŋu Garraywu biyapulnydja.
Ga ŋuli ŋayi yurru ŋula yolthu yolŋuyu djäma yukurra ŋula nhä ŋuriŋinydja ḏaykun'thu, ŋayinydja yurru Garrayyunydja yana ŋanya baḏuwaḏuyunna ŋunhiyi yolŋunha.
Yo, ŋunhiyinydjayi walu yukurra yurru dhärra yana nhanŋuwaynha gal'ŋu dhulŋuŋuna ganaŋ'maranharana gupaḏalkunharana, yakana yana yurru ŋula yolthu yukurra djämanydja ŋuriŋiyi waluyu, yana nhuma yurru nhinana yukurra ŋoy‐ŋathamiriwnha, wuyunna nhuma yurru yukurra yana nhokalayŋu yätjkuna ŋurikina.
<range>
“Dhäŋuru ŋuliŋurunydja ŋunhi Godthu biyapul yuṯakuŋala miṯtjinha nhanŋuway, ŋuliŋuruyinydja dhurrwaraŋuru walunydja yurru ḏämbumiriwnha djuḻkthun, ga ŋunhinydja bala wiripunydja walu, ŋunhinydja gänana gal'ŋu dhulŋuŋuna nhanŋuwaynha Garraywuna, yäku ‘Buṉbunharamirrina Walu.’
<range>
Yakana yurru nhe yana ŋuriŋiyinydjayi waluyu djäma ŋula yolthu yolŋuyu, yana nhuma yukurra yurru mundhurrnha wekama Garraywu ŋathana malanha walu‐ŋupanna‐a‐a, yana liŋgu ga 7 walu yurru djuḻkthun, ga wiripuŋuyunydja waluyu nhuma yurru marrtji waŋgany‐manapanmirri buku‐ŋal'yunarawuna. Ŋunhiyinydjayi walu buku‐ŋal'yunarawu yana, yaka nhuma yurru djäma yukurra ŋuriŋiyi dhä‐yawar'yunarayunydja waluyu, liŋgu ŋunhiyinydjayi gäna gal'ŋu yana dhulŋuŋu Garraywu nhanŋuway.
<range>
“Yo, bitjan liŋgu walu ŋupan nhuma yukurra yurru ḻuŋ'maranhamirrinydja buku‐ŋal'yunarawunydja bitjan mundhurr wekama Godku, nhuma yurru buma wäyindja, bala bathan barŋlilina, bala yurru ŋayi Godthunydja yakana nhäma ŋilimurruŋgu yätjpuynydja, liŋgu ŋuriŋinayi gulaŋ‐waṉḏinyarayu wäyingalana. Ga ŋuriŋinydja wiripuŋuyunydja waluyu guyaŋinyaramirriyunydja ŋunhi ŋayi ganaŋ'maraŋala Garrayyu nhanŋuway ŋayi, nhuma yurru biyapul wekama bukulili ŋal'marama ŋunhiwalayi ŋunhi nhuma ŋuli marrtji wekama bitjan liŋgu munhamandhirri.
<range>
“Yo, ŋunhi nhuma yurru 7‐dhunydja ŋuriŋiyi ŋaḻindiyu ḻuŋ'maranhamirri waŋgany‐manapanmirri waŋganylilina ŋuriŋi 15‐dhunydja waluyu, nhuma yurru yukurra nhina waŋganyŋura 7‐nha walunydja ŋupan, goŋmirriyirrina dhikana wal'ŋu, ŋayaŋu‐djulŋithirrina bitjanna yurru, liŋgu djämanydja liŋguwuynha dhawar'maranharana warrpam'puynha; ŋathanydja ŋunhi gulkthunarana liŋguwuynha ḻuŋ'maranharana gänharana ŋunhiwalayi ŋathawuylilina buṉbulili. Yo, ŋunhi ŋurruŋunydja walu wal'ŋu ŋurikiyi djulŋithinyamirriwunydja waluwu, ŋunhiyinydjayi gäna yana gal'ŋu; märr nhuma yurru ŋayaŋuna‐nhina yukurra yänana, yakana ŋula djäma ŋuriŋinydjayi waluyu.
Yo, ŋuriŋi ŋurruŋuyunydja waluyu nhuma yurru marrtji bala gulkthunna ḻatjuny'tja dhikanydja wal'ŋu yana muḻkurr borum dharpaŋuru, ga bitjandhiyi nhuma yurru gulkthundhi baṉdja'‐baṉdjanydja ŋurikiy dharpawuy, bala buṉbuŋana bala'palakuŋana yurru. Bala nhuma yurru yukurra nhinana ŋunhili buṉbuŋuranydja 7‐nha walunydja, märr‐yingathirrina gal'ŋu bitjanna, märr‐ŋal'yunna manapan yurru nhanukala, goŋmirriyirrina wirrkina Garraywala nhokalaŋuwala Godkalanydja.
Yo, bitjan liŋgu dhuŋgarra watjthirri nhuma yurru djämanydja yukurra dhuwalayi romdja ŋuriŋinydja 7‐dhunydja ŋaḻindiyu, nhinanydja nhuma yurru yukurra galŋa‐djulŋithirrina dhikana wal'ŋu 7‐nha walunydja ŋupan, liŋgu dhuwalayinydja nhanŋuway wal'ŋu yana Garraywu Godku galŋa‐djulŋithinyaramirri walu, galŋa‐ḻayyunaramirri, ga romdja dhuwalayi yukurra yurru dhärra bitjanna liŋguna gupaḏalnha‐wala.
Yo, ŋuriŋiyi 7‐dhu waluyu nhuma yurru yukurra nhina ŋunhiliyina buṉbuŋura bala'palaŋurana, märr yurru nhumalaŋgu yumurrku' ga gutharra'mirriŋu walala marŋgiyirri marrtji nhäma dhipalayi, ŋunhi ŋarrakuwaynydja yolŋu walala Yitjuralpuyŋunydja nhinana yukurrana ḏalwaḏalwa'ŋura warray buṉbuŋura malaŋuŋura, ŋunhi ŋarra dhawaṯmaraŋalanydja walalanha walŋakuŋala beŋuruyi Yetjipŋurunydja. Yo, ŋarrapi dhuwala Garraynydja nhumalaŋgu God Waŋarnydja.” Ga bitjarrayina ŋayi yukurrana Godthu ḻakaraŋalanydja Mawtjitjkala.
<range>
Ga ŋayinydja Mawtjitjthunydja ḻakaraŋala yolŋu'‐yulŋuwa ŋuripa Yitjuralpuyŋuwana, märr yurru walala dhuŋgarra‐watjthirri bitjan liŋgu waŋgany‐manapanmirrinydja yukurra, bala buku‐ḻuŋ'thun waŋganyŋurana, bitjan goŋmirriyirrina wal'ŋu dhikana ŋuriŋiyinydjayi dhulŋuŋuyunydja gal'ŋu nhanukalaynydja ŋayi waluyu. Yo, Godthu ŋayipi ŋunhi nherrara ŋunhiyi romdja, liŋgu ŋuriŋiyinydjayi malaŋuyu romdhu yukurra ḻakarama mayali' ŋurikinayi ŋunhi ŋayi yurru Garrayyu ŋayipi djäma yalalaŋumirriyu nhanukalayŋuwu ŋayi yolŋu'‐yulŋuwu.














































































Yo, Garrayyu nherrara rom dhuwala malanha gam' nhanukalaŋuwu ŋayi yolŋu'‐yulŋuwunydja. “Yaka nhuma yurru buku‐ŋal'yun ŋula nhaltjan wiripuŋuwunydja ŋuriki goŋbuywunydja waŋarrwu, ga yaka yana djäma ŋula nhä dharpa yolŋukuŋa ga wäyinguŋa ga bäpikuŋa maḏayin'kuŋanydja. Yaka yana nhe yurru yukirriya nherrala dharpa ga guṉḏa ŋula nhä ŋunhi walala yurru yolŋu'‐yulŋuyu yukurra nhäma ga ḻakarama ŋunhiyi maḏayin' waŋarr, liŋgu waŋgany ŋarrapi yana Godtja waŋarrnydja nhumalaŋgu.
Nhuma yurru ganaŋ'maraŋa ŋarrakuwaynydja ŋunhi walu, liŋgu ŋunhiyinydjayi nhinanharamirri walu dhuyuna ŋarrakuwaynha. Ga bitjandhi liŋgu nhuma yurru ŋarrakunydja ŋunhi buṉbunha ganaŋ'maramayi, yaka wakalkuŋanydja, liŋgu ŋunhiyinydjayi wäŋa ganaŋ'maranharana ŋarrakuwaynha wal'ŋu yana buku‐ŋal'yunarawu, liŋgu ŋarrapi waŋarrnydja wal'ŋu Garray nhumalaŋgu.” Ga bitjarra ŋayi Garray waŋananydja.
“Ŋuli nhuma yurru marrtji yukurra ŋarrakalaynydja yana wal'ŋu romgurru, ga märrama dhäruk ŋarranhaynydja, ŋarranydja yurru ŋunhi djäkana marrtji nhumalaŋgu, djuy'yunna ŋarra yurru waltjaṉnha nhumalaŋgu, märr yurru nhumalaŋgu wäŋanydja ŋunhiyi ḻatju' muka, gurarrthirri muka yurru ŋathanydja ga borumdja ga mulmunydja ga ŋula nhänydja, guḻku'na yurru wal'ŋu gurarrthirri yukurra, ga nhuma yukurra yurru nhina ŋunhiliyi wäŋaŋura walŋana, marimiriwnha yana ga barrarimiriwnha yurru. Yo, ŋamathamana nhuma yurru nhina yukurra, ŋayaŋu‐ŋamathirrina yanana, yakana yurru nhumalanha ŋula yolthu barrari‐wukumanydja. Ŋuli yurru miriŋunydja marrtji nhumalaŋgu, nhumanydja yurru yana ŋupanna barrari‐wukumana walalanha, baḏuwaḏuyunna warrpam'nha; nhumapina yurru djuḻkmaramanydja. Yo, djämana yana ŋarra yurru‐wala yulŋunydja, guŋga'yunna yurru ŋunhi dhäruk‐märranharamirrinhanydja yolŋu'yulŋunha, ga djäma ŋarra yurru yukurra bukmak yana ŋunhiyi ŋunhi nhaltjarra ŋarra dhawu'mirriyaŋala ŋäthili.
<range>
<range>
<range>
<range>
<range>
<range>
<range>
“Yo, ŋunhi nhuma yurru yukurra nhina ŋarrakalaynydja romŋura, ga märrama dhäruktja ŋarranha, bala ŋarranydja yurru yukurra nhinayi nhumalaŋgala ṉapuŋga yana; marrtji'‐marrtjinydja ŋarra yurru yukurra ŋuliyi nhumalaŋgala galki, yakana ŋarra yurru gonha'yun ga ḏiltjinydja wekama nhumalaŋgu. Ŋarranydja yurru nhumalaŋgu Garray Waŋarrnha, ga nhumanydja yurru ŋarraku yolŋuna walala.
<range>
Ŋäthilinydja nhuma yukurrana nhinana ŋunhalanydja Yetjiptja dhuwurr‐garrpiṉara muka, yurru ŋarranydja nhumalanha dhawaṯmaraŋala warray, märr nhuma yurru nhina ŋayaŋu‐ŋamathirrina, ga marrtji yänana ŋula nhämiriwnha. Yo, ḏälkuŋa ŋarraku romdja, bala nhuma yurru nhina yukurra walŋana yana, ŋayaŋu‐ŋamathirrina yanana.
“Ga ŋuli nhuma yurru bilyundja, ḏiltjinydja wekama ŋarraku, yakanydja dhäruk märrama, bala ŋuyulkthirrinydja yurru ŋarrakalaŋuwu romgu, ga märr‐ŋal'yun wiripuŋuwunydja waŋarrwu, bala nhumanydja yurru ŋayaŋu‐yätjthinyaramirrina märrama ŋuriŋiyinydjayi romdhunydja. Yo, ŋula nhäna yurru maḻŋ'thun nhumalaŋgu, barrarimirrina rom. Nhuma yurru rirrikthunna, bala murrmurryunna, ga wiripu‐guḻkuny'tja yurru bambaythirrina marrtji, ga yalŋgi'yirrina rerriyuna. Ga djämanydja nhe yurru ŋula nhä ŋatha maŋutji dholkumanydja, yurru yakana nhuma yurru ḻukanydja ŋuliŋuruyi ŋathanydja, liŋgu ŋula yolnha miriŋuna yurru marrtji, bala walalana yurru ŋunhiyi gulkthundja, ga nhumanydja yurru djaṉŋarrmirrina nhina yukurra.
<range>
<range>
“Yo, ŋuli nhuma yurru gonha'yundja ŋarranha, ŋapanydja wekama ŋarraku, bala ŋarranydja yurru ŋapayi wekama nhumalaŋgunydja, bala nhumalaŋgu yurru miriŋuna marrtji, bumana nhumalanha yurru marrtji, bala ŋayina yurru buŋgawakunharamirri ŋanyapinyay ŋayi nhumalaŋgunydja, yana nhuma yurru waṉḏirrina yukurra yulŋunydja, barrarirrina yurru ŋula nhäkunydja.
Yo, balakurruyinydja ŋarra yurru nhumalanha yana marŋgikuma, märr nhuma yurru roŋiyirri ŋarrakala. Ŋuli nhuma yurru yakanydja bilyun yätjŋuru lili ŋarrakala, mukthundja yana märr‐yuḻkthundja ga ŋuyulkthirrinydja yurru ŋarraku, ŋarranydja yurru biyapulnha wal'ŋu ŋonuŋnha ŋula nhä gurrunhan nhumalaŋgu.
“Yo, nhumanydja ŋuli ŋunhi guyaŋinyamirri yanapi nhuma ganydjarr‐ḏilkurru, yurru ŋarranydja yurru ŋunhiyinha bakmarama warray, bala yurru nhe galkirrina yana ganydjarrmiriwyirrina yulŋunydja.
Yo, djämanydja nhuma yurru djäma warray, wirrki warray dhika, yurru yakana ŋayi yurru ŋatha ŋuthandja, ga dharpanydja yurru yakana borummirriyirri.
Ŋuli nhuma yurru mukthundja yana mäkiri'‐yarryundja ga ŋuyulkthirrinydja ŋarrakalaŋuwu romgu, yindina yurru marinydja marrtji nhumalaŋgu, ga wakinŋuna yurru wäyin maḏakarritjmirrina marrtji ga buma nhumalaŋgu yumurrku'nhana, ga guḻku'na yurru marrtji murrmurryun rerriyuna. Ga wiripunydja yurru miriŋuna marrtji, bala bumana marrtji, bak‐bakmaramana yurru marrtji nhumalaŋgu wäŋanydja, ga bukmak yurru nhuma djaṉŋarrnha yukurra nhina, liŋgu ŋathamiriwnha ŋunhiyi yukurra yurru wäŋa dhärra.
<range>
<range>
<range>
<range>
<range>
“Yo, bitjandhiyina yurru nhumalaŋgu maḻŋ'thundja, märr yurru nhuma bilyun roŋiyirriyi ŋarrakala, liŋgu nhumanydja dhuwala ŋarrakuway yana wal'ŋu. Ga ŋunhi nhuma yurru yaka bilyun ga roŋiyirri ŋarrakala, mukthun yurru nhuma yukurra yana märr‐ŋal'yun wiripuŋuwu waŋarrwu, ga yaka dhärukku malthun ŋarraku,
bala ŋarranydja yurru mirithirrina yana ŋaramurryirri nhumalaŋgu, wirrkina yana ŋarra yurru dhä‐ḏir'yundja nhumalanha.” Ga bitjarra ŋayi Garray waŋananydja.
“Yo, nhuma yurru mirithirrina yana djaṉŋarrthirrinydja, ga yana liŋgu‐u‐u ga wiripu‐guḻku'yunydja nhuma yurru ḻuka nhumalaŋguway yumurrku'nhana djamarrkuḻi'nha.
Ŋarra yurru ḏaw'‐ḏawyunna marrtji ŋunhiyinydjayi wäŋa ŋunhi wanhaŋumi nhuma yukurra buku‐ŋal'yun wiripuŋuwu waŋarrwu. Ŋunhiyi yurru nhumalaŋgu be waŋarrnydja burruḻ'yunna marrtji muṉguythirrina, ga nhumanydja yurru dhambayyi yana galkirri burruḻ'yun, rakunydhirrina marrtji ŋurikalayi nhumalaŋgalaŋuwala waŋarrwalana manapan.
Ŋarra yurru baḏuwaḏuyunna nhumalaŋgu ŋunhiyinha wäŋanhanydja, warrpam'nha yana baḏuwaḏuyun, ga ŋunhi nhuma yurru mundhurr‐wekama ŋarraku, ŋarra yurru ŋunhiyinydja yakana märrama nhumalaŋguŋu.
Ga ŋunhi ŋayi yurru miriŋunydja marrtji ŋunhimalayi nhumalaŋgala wäŋalili, bala nhämana, ga waŋa ŋayi yurru bitjanna, ‘Dhuwalanydja yätjnha wäŋa mirithirrina, warrpam'thunarana buḻwaŋ'maranhara, baḏuwaḏuyunara,’ bitjanna yurru.
“Yo, miriŋunydja yurru ŋunhiyi marrtjina lili, bumanydja marrtji walala yurru nhumalanha, barrkuwatjkumana yana wiripuŋulilina wäŋalili malaŋulili, ga dhuwalayinydja wäŋa yurru nhumalaŋgu yolŋumiriwnha yukurra djingaryun. Bala nhuma yurru mirithirrina barrarirrinydja, waṉḏirrina nhuma yukurra yurru gupa‐ḏawa'mirrina, bala galkirrina gänana yana, ŋunhi yakana nhumalaŋgala ŋayi yurru ŋunhi miriŋu galkithirri. Yakana nhuma yurru buku‐ruŋinyamarama ŋupandja bumanydja bala ŋunhiyi miriŋunhanydja, yana nhuma yurru nhina yukurra ŋunhilina miriŋuwalana goŋŋura, ŋunhana‐wala wuyupthunna barrkuna. Bala nhuma yurru raku'‐rakunydhirrinydja ŋunhilinayi barrkuna, mulkuruŋurana wäŋaŋura; märr‐ḻurrkun'nha yana yurru nhuma nhinanydja yukurra, ga walalanydja yurru ŋunhiyinydja walala yalŋgi'mirrina yanana, liŋgu ŋuriŋi walalaŋgala yätjthu romdhu.
<range>
<range>
<range>
<range>
<range>
<range>
“Ga ŋunhi nhuma yurru yukurra nhina ŋunhiliyi miriŋuwala goŋŋura bena‐wala barrkuna, bala nhumalaŋguŋu mala‐wunharanydja yurru bilyunna, ga waŋa wuyunna yurru, ḻakaranharamirrina yurru Godkala ŋurikiynha ŋunhi walala yukurrana djäma yätj. Ga bitjandhi liŋgu walala yurru wuyunna walalaŋgalaŋuwu märi'muwalaŋunydja yätjku, ŋunhi walala ŋapa‐wekaŋala ŋarraku, bala buku‐ŋal'yurruna wiripuŋuwuna waŋarrwu. Yo, ŋuliŋuruyina dhäŋuru ŋunhi nhuma wirrkina ŋayaŋu‐yätjthina yukurrana, liŋgu ŋuriŋi nhokala yätjthu, bala nhuma yurru nyilŋ'maranharamirrinydja nhumalanhay nhuma, bala yurru ŋarra yana buku‐ḻayyunna ŋuriŋiyi dhawu'yunydja ŋunhi ŋarra dhawu'‐nherrara ŋäthili Yipurayimgala ga Yitjakkala ga Djaykupkala. Bala ŋarra yurru yana bäy‐ḻakaramana yulŋunydja nhumalaŋgu, bala biyapulyi nhuma yurru yulŋunydja ŋarrakuway yolŋu'yulŋunydja, ga ŋarranydja yurru nhumalaŋgu waŋarrnha, ga ŋunhiyi yurru manymaktja wäŋa nhumalaŋguwayyi. Yurru ŋäthilinydja nhuma yurru burakirri ŋayaŋu‐yätjthirri yana wirrki wal'ŋu, liŋgu nhuma ŋapa‐wekaŋala ŋarrakalaŋuwu romgu, ga yaka nhuma dhäruk‐märraŋala ŋarraku. Yurru yaka ŋarra yurru warrpam'thundja nhumalanha gonha'yun, yaka nhuma yurru bukmakthirrinydja murrmurryun ŋunhili miriŋuwalanydja goŋŋura, liŋgu ŋarranydja nherrara liŋgu dhawu'‐nherrara nhumalaŋgalanydja, ga ŋarranydja nhumalaŋgu waŋarr dhuwala God. Ŋäthilinydja wal'ŋu ŋunhinydja ŋarra nhumalaŋgu märi'munha dhawaṯmaraŋala märraŋala ŋulaŋuru Yetjipŋuru, ŋurikala miriŋuwala ŋarambiya'ŋuru goŋŋuru. Ga ŋunhi nhuma yurru wuyundja nhumalaŋgalaŋuwu yätjku, bala bilyun roŋiyirri ŋarrakalanydja, ga ḻakaranhamirrina yurru ŋarrakala ŋunhiyi ŋunhi nhuma djäma yätj dhuwurr, bala ŋarranydja yurru biyapul nhumalanha dhawaṯmaramana ŋuliŋuruyi miriŋuwalanydja goŋŋuru, märr yurru nhumanydja ŋarrakuwaynha yolŋu walala, ga ŋarranydja yurru nhumalaŋgu God waŋarrnha gupaḏalŋuwuna‐wala.”
<range>
<range>
<range>
<range>
<range>
Ga dhuwalayina ŋayi ŋunhiyi rom Godthu wekaŋala Mawtjitjkalanydja ŋuriki nhanukalayŋuwunydja ŋayi yolŋu'‐yulŋuwu miṯtjiwu Yitjuralpuyŋuwunydja. Ga dhuwalana wiripunydja rom ŋayi Garrayyu wekaŋala gam' Mawtjitjkala nhanukalayŋuwu ŋayi yolŋu'‐yulŋuwu. “Ŋunhi yurru wäyin ŋurruŋu yothu dhawal‐wuyaŋirri, balanyara bitjan buliki ga ŋula nhä läm, nhumanydja yurru ŋunhiyinydja wäyin wekamana Garraywu, liŋgu nhanŋuwaynha ŋunhiyinydja ŋurruŋunydja dhawal‐wuyaŋinyara. Ga ŋunhi nhuma yurru ŋuthanmarama ŋathanydja ga ŋula nhä borum, nhuma yurru yana guḻk‐guḻkthurrayi biyaka 10‐guŋa, bala wekaŋa waŋganydja wakaṉna ŋuliŋuruyinydja Garraywuna, liŋgu nhanŋuway ŋunhiyinydja Garraywu, yaka nhuŋu. Yo, ŋula nhä nhe yurru märramanydja, nhe yurru ŋuliŋuruyi ganaŋ'maraŋa Garraywuna; guḻk‐guḻkthurranydja nhe yurru ŋäthili 10‐guŋa, ga waŋganydja ŋurruŋunydja ŋunhi guḻk‐guḻkthunara nhanŋuway Garraywuna ŋunhiyinydja, yakana yurru yolŋuyu ŋunhiyinydja, nhanŋuwayliliyama ŋayi.” Yo, dhuwalayina rom malanha ŋayi wekaŋalanydja Garrayyu Mawtjitjkala ŋunhala bukuŋuranydja.












































Bala ŋayi Garray waŋana Mawtjitjkala bitjarra, “Dhuwali Lepaynydja yolŋu'‐yulŋu ŋarrakuwaynha walala yana. Ŋäthilinydja ŋunhinydja maḻamarrmirri ŋurru'‐ŋurruŋu ḏarramuwurru dhawal‐wuyaŋinyara ŋarrakuway yana ŋunhiyinydja, liŋgu ŋunhili ŋarra walalanha walŋakuŋalanydja, ŋulinyaramirriyu ŋunhi ŋarra marrtjina bumara bala Yetjippuyŋunha maḻamarrmirrinha yolŋu'‐yulŋunha. Ga dhiyaŋunydja‐wala Lepaynydja miṯtji ŋunhinydja yurru ŋarrakuwaynha, dharapulŋura ŋurikalana walalaŋgala maḻamarrmirriwalana birrka'mirriwala ŋurikala miṯtjiwala. Nhumanydja yurru walalanha miṯtjinha Lepaynhanydja barrkuwatjkumana ganaŋ'maramana ŋarrakuwaynha yana dhiyaŋunydja‐wala. Ga bitjandhi yurru wäyindja malanha walalaŋgu Lepaywu ŋarrakuway yana.” Ga bitjarra ŋayi Garray waŋananydja. Yo, Lepaywunydja ŋunhi ḻurrkun'nha gäthu'mirriŋu walala ḏarramuwurrunydja, dhuwalana walala yäku gam', Gutjum, ga Gowat ga Merari, bala ŋayi Garrayyu djäma ḻakaraŋalana walalaŋgu Lepaywunydja miṯtjiwu. Ŋunhi walala ŋuli ḻaw'yunanydja wiripuŋulilinydja wäŋalili, walalanydja ŋuli Gowatkalanydja gäthu'mirriŋuyu walalay gänha yukurranha Dhawu'‐nherraṉminyarawuy Bathi ga wiripu malanha dharrpal girri', yurru ŋäthilinydja walala ŋunhiyi dhuyunydja marrtjinya ŋuli ḏalkarra'mirriyu yolŋu'‐yulŋuyu metj‐bilkthuna ŋunhiyi malanha dharrpalnydja dhomala'yu milkuminy'thuna, yurruna walala ŋuli wekanha ŋurikala Gowatpuyŋuwalanydja miṯtjiwala gänharawu. Ŋuriŋina bili ḏalkarra'mirriyu walalay yurru ŋayathamanydja ŋunhiyi dharrpalnhanydja gal'ŋu girri'nha, ga ŋuli ŋayi yurru ŋula wiripuŋuyunydja yolŋuyu ŋayathama, ŋayinydja yurru yana rakunydhirrina.
<range>
<range>



Ga ŋunhi ŋayi ŋuli ŋunhiyi waŋupini gaŋgathinyanydja giṯthunanydja, bala walala ŋuli yolŋu'‐yulŋunydja dhunupana yana dhoṯkunhana buṉbunydja ŋunhiyi ḏalwaḏalwany'tja, bala marrtjinyana malthuna ŋurikiyi waŋupini'wuna. Ga ŋunhi ŋayi ŋuli ŋunhi waŋupini gulyunna ḏaḏawyunna, ga ŋunhilinydja walala ŋuli yolŋu'‐yulŋuyunydja wäŋana djäma.
Bitjanna liŋgu walala ŋuli yolŋu'‐yulŋunydja dhärukku malthunna yana Garraywunydja. Wiripunydja ŋuli waŋupini ŋunhiyi dhärranha yukurranha mukthuna ŋunhili waŋganyŋura dharapulŋura weyinŋumirrina yana, ga wiripunydja ŋayi ŋuli waŋupini dhärranha ḻurrkun' walu, bala walala ŋuli yolŋu'‐yulŋunydja gulyunana yana nhinanhana ŋunhili liŋgu wäŋaŋura, yana liŋgu ga gaŋgathinya ŋuli ŋayi ŋunhiyi waŋupini giṯthuna, bala walala ŋuli giṯthuna marrtjinyana, malthuna ŋuli ŋurikiyi waŋupini'wana.
<range>
<range>
Ga walala wiripu‐guḻku'yunydja gäthu'mirriŋuyu walalay Gutjumgalanydja, walala ŋuli marrtjinya gänha ŋunhiyi girri' dhomala' ga wäyin barrwaṉ ŋunhi ŋuli marrtjinya ŋäkirrmaranha ŋunhiyi buṉbu, ga walalanydja ŋuli gäthu'mirriŋuyu walalay Merariwalanydja marrtjinya gänha dharpana malanha ŋurikiyinayi waḏaŋga' ŋal'‐ŋalmaranharawuna. Ga walalanydja ŋuli Yärungalanydja gäthu'mirriŋuyu walalay djäma ḻakaranha marrtjinya walalambalana ŋuripana miṯtjiwana waŋga'‐waŋganyba Lepaywanydja, nhä walala yurru yukurra gäma'‐gama. Ga biyapul ŋayi Garrayyu wekaŋala wiripuna rom nhanukalayŋuwu ŋayi yolŋu'‐yulŋuwu Mawtjitjkala, dhuwala gam'. “Ŋunhi yurru ḏarramu mak dhäyka ḏukṯukthirri nhinanharawu gänaŋuwu ganaŋ'maranharawu ŋarrakuway gal'ŋu Garraywu, ŋayi yurru ŋuriŋinydjayi yolŋuyu nherraṉ mirithirrina wuṉḏaŋarrnha dhawu'‐nherraṉminyara ŋarrakalay yäkuyu, ga ŋuliŋurunydja dhäŋuru ŋayi yurru yakana ḻuka ŋänitjiny'tja ŋula nhänydja ḏälnydja leŋumirrinydja gapu, yana ŋayi yurru warrpam'thunna gonha'yun. Ga bitjandhiyi ŋayi yurru yakayi gulkthunmirri marwattja ŋanyapinyay ŋayi ga bolutju mitthunmirri wiriny'tjunmirrinydja; marwattja yurru nhanŋu ŋuthan weyindhirrina, yanana liŋgu‐u‐u ga dhawar'yun ŋayi yurru ŋunhiyi dhawu'‐nherraṉarawuy walu. Walala yurru yolŋu'‐yulŋuyu nhäma ŋunhiyi nhanŋu marwat weyindhinyara ŋuthanara, bala walala yurru dharaŋanna ŋunhiyi, ŋunhi ŋayinydja yuwalkkuŋala yana ŋanyapinyay ŋayi ganaŋ'maranharamina Garraywu nhanŋuway waŋganygu. Ga ŋunhiyi yolŋu, yaka ŋayi yurru marrtji ŋulinyaramirriyunydja ŋunhi yukurra yurru rakuny yolŋu ŋorra, bäyyi ŋunhiyi nhanŋu yurru ŋäṉḏi'mirriŋu wo yapa'mirriŋu wo bäpa'mirriŋu rakunydhirri, ŋayinydja yurru ŋunhiyinydjayi yolŋu yukurra nhina barrkuna yana, märr yurru ŋayi yakana ŋunhiyi goŋ‐yiŋapuŋapu'mirriyirri ŋurikalayinydja rakunygalanydja mulkanharayu. Bitjanna liŋguna ŋayi yurru ŋunhiyi ḏarrtjalknha yana ganaŋ'thunarana nhina yukurra, yana liŋgu‐u‐u, ga ŋunhiyi dhawu' yurru dhawar'yun. Bala ŋayi yurru marrtji Garraywalana ŋunhana buṉbulili wal'ŋu, bala djämana ŋayi yurru ŋunhiyi romnha, ŋunhi ŋayi Garrayyu ŋayipi nherrara. Yo, ŋunhi yurru ŋayi yolŋu dhawu'‐nherraṉmirri Garraywalanydja yäkuyu, djämanydja ŋayi yurru bitjandhi yana liŋgu ŋunhi ŋayi dhawu'‐nherrara.” Ga bitjarra liŋgu ŋayi Garrayyu ḻakaraŋalayi Mawtjitjkala bitjarranydja gam'. “Ḻakaraŋa Yärunba ga gäthu'mirriŋuwa walalambala nhanukalaŋuwa biyaka, walala yurru goŋmirriyama ŋunhiyi yolŋu'‐yulŋunha Yitjuralpuyŋunhanydja dhiyaŋuna dhärukthu gam', Garrayyunydja ŋayipinydja yurru gäma yukurra nhumalanha ḻatju'kumana wal'ŋu dhika, gunganhamirriyama nhumalanha yätjŋuru, ŋayipi yana yurru nhumalaŋgu mel‐wuyundja marrtji, ŋayaŋu‐djulŋikuma nhumalanha nhanukalay ŋayi märryu‐ḏapmaranharamirriyunydja. Ŋayi yurru nhämanydja nhumalanha galŋa‐djulŋithirrina dhikana wal'ŋu yanana, bala nhuma yurru nhinanydja yukurra ŋoy‐wurrkurrum'nha yana, dhambay nhanukalana. “Yo, ŋuliwitjandhiyinydjayi ŋuriŋi ḏalkarra'mirriyunydja walalay nhumalanha yurru bitjan goŋmirriyamana ŋarrakalaynydja yäkuyu, ga yuwalk yana ŋarra yurru ŋunhiyi goŋmirriyamanydja ŋarrakuway ŋarra yolŋu'‐yulŋunhanydja.” Yo, ŋulinyaramirriyu ŋunhi walala dhawar'yurruna ŋuliŋuruyi ŋal'maranharaŋuru Godkala buṉbuŋuru, bala ŋayinydja ŋunhi waŋupininy'tja marrtjinana, bala ŋäkirrmaraŋalana ŋunhi buṉbunhanydja, gorruŋalana yukurrana ŋunhili yana bäyma, ga munhakunydja ŋayi ŋuli ŋunhiyi waŋupini bitjana gurthayinyana.
<range>
<range>
<range>
<range>
<range>
<range>
<range>
<range>
<range>
<range>
<range>
<range>































































































































































































































































































































































































Bitjanna liŋgu ŋunhiyi Garraywu Dhawu'‐nherraṉminyarawuynydja Bathi ŋurruŋu ŋuli marrtjinya yana yukurranha, yana liŋgu‐u‐u ga ŋayathanha walala ŋuli ŋunhiyi wäŋa nhinanharawu.
Ga bitjanna liŋgu walu ŋupana ŋuli waŋupini'yunydja ŋuriŋiyi ŋunhi yolŋu'‐yulŋunhanydja ŋäkirrmaranha yukurranha.
Ga bitjanna liŋgu ŋunhi ŋuli ḏalkarra'mirriyu ŋuriŋi yolŋu'‐yulŋuyu märranha ŋunhiyi Dhawu'‐nherraṉminyarawuynydja Bathi, girri'‐ŋamathinya marrtjinyarawuna, ŋayi ŋuli yatjuna waŋanha Mawtjitjtja bitjana, “Garray gaŋgathiyana, ŋuparrana ŋunhanydja barrkuwatjkuŋana nhuŋuway miriŋunhanydja. Biyakana walalanha ŋunhinydja yolŋu'‐yulŋunha beyaṉu‐wukuŋana, walala yurru waṉḏirrina bena‐wala barrkulilina yana, ŋunhi walala ŋuli ŋuyulkthirri nhuŋu.” Bitjana ŋayi ŋuli ŋunhi Mawtjitj waŋanha, bala walala ŋuli marrtjinyana yana‐wala giṯthunana.
Ga ŋunhi walala ŋuli bunanha wanhami wäŋaŋura, walala ŋuli ḏalkarra'mirriyunydja walalay gurrunhana ŋunhiyi Bathinydja, bala ŋayi ŋuli Mawtjitjtja waŋanha bitjana, “Garray, go marrtjiyana lili. Ŋäkirrmaraŋa dhuwala yolŋu'‐yulŋunhanydja, ga gunganhamirriyaŋa walalanha nhuŋuwaynydja yolŋu'‐yulŋunha Yitjuralpuyŋunhanydja, birrka'mirrinha yana gurruṯu'nha ga gurruṯu'nha.”
Ga bitjana liŋgu walala ŋuli yolŋu'‐yulŋunydja yukurranha morrumurru'na dhikana, bala ŋayi Garrayyunydja ŋäkulana walalanha, bala ŋaramurryinana, bala dhunupana ŋayi yänguŋalanydja gurthana djiwarr'ŋuruna, bala nhäranana ŋunhi wäŋanydja.
Bala walala ŋunhi yolŋu'‐yulŋunydja gawaw'yurruna waŋana yatjurruna Mawtjitjkalana bitjarra, “Guŋga'yurra ŋanapurrunha, guŋga'yurra,” bitjarrana. Bala ŋayi Mawtjitjthu dhunupa yana bukumirriyaŋalana Garraywala, bala ŋayi gurthanydja rirriwulyinana.
Bala ŋayi Mawtjitjthu yäku‐nherrara wäŋanydja ŋunhiyi Nhäranharana.
Ga biyapul ŋunhi yolŋu'‐yulŋunydja morrumurru' marrtjina waŋanhamina bala‐lili'yunmina bitjarra ŋuyulkthinana manapara, liŋgu walala yukurrana djälthina gatjpu'yurrunanydja yana wäyingu warray ḻukanharawu. “Way, wäyingu muka ŋanapurrunydja djäl dhuwala ḻukanharawu.
Liŋgu ŋunhalanydja ŋunhi Yetjiptja wäŋaŋura ŋanapurru yukurrana guḻku' warray ḻukana guya dhika nhä, rrupiyamiriw warray, nhämiriw warray. Ga bitjanayi liŋgu ŋanapurru ŋuli ḻukanha dhapirrkmirri warray borumdja muḻkurr, birrka'mirri warray.
Bala dhuwalana gay' ŋanapurru yulŋunydja yalŋgi'mirrina. Nhäna ŋanapurru yurru dhika ḻukanydja? Märr‐yawaryunna ŋanapurru marrtji dhuwala dhiyaŋinydjayi manayunydja ŋathayu. Nhäku warray ŋilimurru yurru yukurra bitjandja liŋgu ḻuka dhuwalayinydja?” Bitjarrayi walala ŋunhi morrumurruny'tja yukurrana.
Yo, bitjana liŋgu munhakunydja ŋuli ŋunhi wäŋanydja warrpam'nha monygunha ŋuriŋi ŋathayu malaŋuyu, ŋunhi ŋayi ŋuli wakuluŋgul'mirriyinya wäŋa, ga balanyarana ŋunhi yulŋunydja bitjan maŋutji ŋatha gaywaraŋu', yumurrku'. Ga goḏarr'mirrinydja djaḏaw'yuna ŋuli, bala walala ŋuli yolŋu'‐yulŋuyu djoṉgunhana marrtjinya, bala bitjanana ŋuli djäma yarrwa'yunana dämbakunhana, ga dhäkaynydja ŋunhiyi ŋatha bitjan dämbana weyika'mirrina.
<range>
<range>
Ga ŋunhiliyi dhurrwaraŋura malaŋuŋura buṉbuŋura yolŋu walala marrtjinya ŋuli dhärranha, waŋanha marrtjinya ŋuli morrumurru' ŋurikiyyi ŋathawuy. Ga ŋayinydja ŋunhi Mawtjitjthunydja ŋäkula walalanha, bala ŋayi galŋa‐yätjthinana, liŋgu ŋayi Garraynydja ŋunhi bitjarra yana liŋgu ŋaramurryina ŋurikiyi yolŋu'‐yulŋuwu.
Bala ŋayi Mawtjitjtja waŋana Garraywala bitjarrana, “Nhäku warray nhe yukurra djäma yätjkumanydja ŋarranha? Yaka nhe dhuwala ḏukṯuktja ŋarraku? Mak ŋarra bäy ŋayaŋu‐yätjkuŋala wiripunydja nhuna. Nhäkuna ŋarra yurru gäma dhuwalayi yolŋu'‐yulŋunhanydja bitjan liŋgu?
Yaka ŋarra walalanha djäma, ga yaka walala ŋarraku yumurrku'. Nhäku warray nhe djarr'yurruna dhiyakuyinydja? . . . ŋunhi ŋarra yurru walalanha gäma yukurra dhangi'yun, bitjandja bitjan ŋuli miyalkthu wekama nhanŋuway yothu'nha ŋaminiyu?
Bitjanna liŋguna walala yukurra dhuwala morrumurruny'tja djälthirri wäyingunydja. Wanhaŋuruna dhika ŋarranydja yurru maḻŋ'marama wäyin maranhu‐wekanharawu dhiyakuyi yolŋu'‐yulŋuwunydja?
Ŋonuŋnha dhuwala yulŋunydja, yakana ŋarra yurru gäma dhuwala yolŋu'‐yulŋunha gänanydja ŋarrapinydja.
Garray, wuyurra ŋarraku. Go buŋana ŋarranha; yakana ŋarra djäl ŋarra yurru nhina galŋa‐yätjthirri biyapulnydja.”
Bala ŋayi Garray waŋana Mawtjitjkala bitjarrana, “Ḻiw'maraŋa waŋiya marrtjiya yolŋu'‐yulŋunha 70‐nha ŋurru'‐ŋurruŋunha, ŋunhinha walalanha yolŋu'‐yulŋunha ḏarramuwurrunha ŋunhi nhe yukurra märr‐yuwalkthirri walalanha. Gäŋanydja walalanha lili dhipala Buṉbulili Withiyanminyarawuylili, bala walala yurru dhärranydja yukurra dhiyalana gay' ŋarrakalana gumurrŋura.
Ŋarranydja yurru yarrupthunna lili, ga nhinana ŋarra yurru nhumalaŋgala. Ŋarra yurru märrama ŋunhinydja walŋa ŋunhi ŋarra nherrara nhokala ŋäthili, bala ŋarra yurru nherra'‐nhirraṉ ŋurikalana walalaŋgala ŋurru'‐ŋurruŋuwalana, märr yurru walala gurrukamana yukurra, rrambaŋina nhumana; yakana nhe yurru yukurra nhepinydja gäma.
Gatjuy ḻakaraŋanydja walalambala yolŋu'‐yulŋuwanydja biyakana, ‘Ḏarrtjalkkunhamiya nhumalanhay nhuma yulŋunydja, liŋgu goḏarrny'tja boŋguŋunydja nhuma ḻuki yukirri wäyinnha. Liŋgu ŋayi Garrayyunydja ŋäkulana nhumalanha morrumurru'wuynydja, bala ŋayi yurru yana wekamana nhumalaŋgu Garrayyu wäyindja ḻukanharawunydja.
Ḻukanydja nhuma yurru yukurra ŋunhiyi wäyindja waŋgany ŋaḻindi ŋupan, yana liŋgu ga märr‐yawaryun nhuma yurru djawaryun ŋuriŋi ḻukanharayu. Bala nhuma yurru rirrikthunmirrina ŋuriŋiyi wäyindhunydja, liŋgu ŋapa‐wekaŋala nhuma dhuwala Garraywu. Nhäku warray nhuma yurru roŋiyirri balayi be Yetjiplilinydja?’” Ga bitjarra ŋayi ŋunhi Garray waŋananydja.
<range>
Ga ŋayi Mawtjitjtja buku‐ḏuwaṯthurruna waŋana bitjarra, “Garray, mirithirrina dhuwala guḻku'na miṯtjinydja, ŋula nhämunha'na yolŋunydja walala dhaŋaŋnha. Wanhaŋuruna dhika ŋarra yurru märrama wäyindja maranhu‐wekanharawunydja walalaŋgu?
Ŋunhi ŋarra yurru wutthun bulikiny'tja bukmakkuma, ŋunhiyinydja yaka yana gana' walalaŋgu, ga ŋuli ŋarra yurru märrama guya ŋulaŋuru gapuŋuru moṉukŋuru, ŋunhiyinydja yaka yana gana'.”
Ga ŋayi Garraynydja waŋana nhanukala Mawtjitjkala bitjarra, “Nhä dhika ŋarranydja? . . . ganydjarrmiriw? . . . yalŋgi? Nhä dhika ŋarraku dhäruktja? . . . yuwalk? . . . bay' nhä? Galkina nhe yurru nhämana, walala yurru yukurra ḻukana ŋunhiyi wäyindja.”
Bala ŋayi Mawtjitjtja gawaw'yurrunana ḻuŋ'maraŋalana ŋunhiyi 70‐nydja ŋaḻapaḻmirrinha, bala walala ḻuŋ'thurrunana marrtjina ŋunhiwalayina Garraywalana buṉbulili.
Bala ŋayi Garraynydja marrtjinana yukurrana dhunarranana waŋupini'kurruna, bala waŋanana yukurrana Mawtjitjkalanydja. Bala ŋayi djaw'yurrunana märraŋalana ŋunhiyi walŋanydja ŋunhi ŋayi Garrayyu nherrara ŋäthili nhanukala Mawtjitjkala, bala nherra'‐nhirrara ŋurikalayina walalaŋgala waŋga'‐waŋganygalana ḏarramuwurruŋgala, ga dhunupana yana ŋunhiyinydja walala waŋanana marrtjina djawarrkthurrunana.
Ga märrmany'tja ŋunhiyi yolŋu maṉḏa ŋurruŋu maṉḏa nhinana yukurrana ŋunhili bäyma maṉḏakalay maṉḏa buṉbuŋura, yaka maṉḏa marrtjina balayi ŋunhimala buṉbulili, yurru nhanŋunydja Godkunydja walŋa bitjarra yana liŋgu marrtjina maṉḏakala, bala nhinanana, ga maṉḏanydja bitjarra yana liŋgu djawarrkthurruna marrtjina waŋana Godku dhäruk, goramiriwnha maṉḏa yana.
Ga ŋayi waŋgany ḏarramu yuṯa waṉḏina, bala ḻakaraŋala Mawtjitjkala bitjarra, “Way, ŋunha wäŋaŋura märrma' yolŋu maṉḏa waŋa marrtji djawarrkthun.”
Ga ŋayi Djatjuwanydja waŋana Mawtjitjkala bitjarra, “Way, ḏaḏawmaraŋana maṉḏanha.”
Ga ŋayi Mawtjitjtja buku‐wakmaraŋala nhanŋu, “Nhäku warray?” bitjarra. “Mak nhe maṉḏanha guyaŋina yanapi maṉḏa wapthurruna ŋunha ŋarrakala dharapulŋura? Ŋarranydja ḏukṯuk ŋayi yurru Garrayyu nherra'‐nhirraṉ nhanŋuwaynydja ŋayi walŋa bukmakkala yana yolŋuwala walalaŋgala, märr yurru walala bukmak yana yukurra waŋanydja Godkala ŋuriŋi dhärukthu ganydjarrmirriyunydja.” Bala walala Mawtjitj ga wiripu‐guḻku' ŋunhi ŋurru'‐ŋurruŋu wäŋgaŋala balayina.

Ga ŋuliŋurunydja dhurrwaraŋuru ŋayi Garrayyu watana djuy'yurruna, bala ŋayi ŋuriŋi watayunydja bo'yurruna gäŋala biyapulnha dhaŋaŋnha bäymana wäyin djirikitjtja. Marrtjinanydja walala ŋunhi, bala nhinanana marrtjina, warrpam'nha gungaŋalana ŋunhiyi wäŋanydja, ga bukmak ḻiw'maraŋala wäŋa ŋunhi dhaŋaŋdhina ŋuriŋi wäyindhuna.
Ga ŋuriŋi yolŋu'‐yulŋuyu yukurrana djämanydja walu‐ŋupara ga munha‐ŋupara, wapmaraŋala yukurrana ŋunhiyi wäyindja malanha, bala ḻithanmaraŋala marrtjina ŋunhi wäyindja walulilina.
Ga ḻukananydja walala marrtjina bitjarrana liŋgu walu‐ŋupara‐a‐a, guḻku'na mirithinana ŋanak, yurru mukthurrunana walala yukurrana morrumurru' yulŋunydja Garraynha. Bala ŋayi Garraynydja ŋaramurryinana walalaŋgu biyapul, ga guḻku'na yolŋu walala marrtjina murrmurryurruna rerriyunydja.

Yo, ŋunhiliyi walala yukurrana dhalkaraŋalanydja guḻku'nhana mirithirrina yolŋu'‐yulŋunhanydja ŋunhi walala yukurrana ḏukṯuk‐ḏumurruyina ḻukanharawu wäyingu ŋurikiyi. Bala walala gitthurrunana ŋuliŋuruyinydjayi wäŋaŋuru, bala nhinana yukurrana wiripuŋurana wäŋaŋura.
Waŋganymirrinydja waluyu maṉḏa nhina gupa‐waŋa Mawtjitjnha, nhanukalaynha wal'ŋu yapa'mirriŋuyu Miriyamdhu ga wäwa'mirriŋuyu Yärundhu, maṉḏa nhina waŋa ŋarrtjun ŋanya Mawtjitjnha, liŋgu maṉḏa yaka ḏukṯuk miyalkku ŋuriki nhanukalaŋuwu, ŋunhi ŋayi Mawtjitjthu märraŋala mulkurunha miyalknha, wiripuŋuwuynha wäŋawuynha.
Bitjanna maṉḏa nhina waŋanharamirrinydja gam'. “Nhä ŋayi dhuwala Mawtjitjtja? . . . yindina buŋgawa? . . . ŋayipi waŋgany marŋgi dhärukku Garraywunydja? Ŋitjalaŋgala muka wiripunydja ŋayi ŋuli Garray waŋi.”
Mawtjitjthunydja ŋäkula warray maṉḏanha, yurru yakana ŋula ŋayi waŋana buku‐ruŋiyinmaraŋalanydja, liŋgu buku‐ruŋinyamiriwnha ŋayinydja ŋunhi yolŋu Mawtjitjtja, biyapulnha wal'ŋu gurrum'thunaramirri.
Bala ŋayinydja marrtjinana Garraynydja ŋurikalayi walalaŋgala ḻurrkun'kala, bala waŋana bitjarrana, “Gatjuy, nhuma yurru wäŋgaŋa walala djunuma ya', ŋunhamala Withiyanminyarawuylili Buṉbulili,” bitjarra. Bala yana walalanydja wäŋgaŋalana, ga ŋunhalana ŋayi Garray bunana walalaŋgu maŋanmirrinydja; ŋayi yukurrana djingaryurrunanydja galki dhurrwaraŋura Buṉbuŋura, bala ŋayi waŋana wäthurruna maṉḏaku bitjarrana, “Miriyam ga Yärun, go lili marrtjiya maṉḏa ŋarrakala.” Bala maṉḏanydja marrtjina withiyarana Garraynhana.
<range>
Ga ŋayinydja Garraynydja waŋanana maṉḏanha bitjarrana, “Ŋäka maṉḏa ŋi! Ŋunhi ŋarra ŋuli wiripuŋuwalanydja yolŋuwala waŋi marrtji, ga maḻŋ'maranhamirri ŋarra ŋuli bukaway'kurru, ga mel‐yurthi ŋayi ŋuli ŋarranha yana.
Yurru Mawtjitjtja wiriputhirri warray yukurra, ganaŋ'thun warray, liŋgu bukmak nhä malanha ŋarrakuway nhanukalana ŋorra yukurra goŋŋura; nhanukalanydja ŋarra ŋuli Mawtjitjkalanydja waŋa dhunupa warray wal'ŋu, ga liŋguna ŋayi rumbal ŋarranha nhäŋalana. Nhumanydja bini ŋunhi barrarinyana bitjanarawu ŋarrtjunarawu nhanŋu, liŋgu ŋayinydja ŋunhi ŋarralaynha wal'ŋu yolŋu.”
<range>
Yo, Garraynydja ŋunhi wirrkina ŋaramurrthina maṉḏaku, bala ŋayi gonha'yurrunana.
Ga ŋunhi ŋayi maŋandja bena‐wala winya'yurrunana, bala biyapulnydja walala nhäŋala Miriyamnhanydja rirrikthunarana, rumbalnydja marrtjina gaywaraŋu'thinana be nhäyuna rerriyu, burrpuy'mirriyinana marrtjina.
Nhäŋalanydja maṉḏa ŋanya, djunuma waŋanana ŋayi Yärundja Mawtjitjkalana, “Buku‐djulŋi, yaka ŋinyalanha dhä‐ḏir'yurra. Ŋilinyuway yana yätjthinanydja; yätj mirithirri ŋilinyu bitjarrayinydja djäma. Ma' buku‐djulŋi, baḏarraŋ'kuŋana ŋanya.”
<range>
Bala dhunupa Mawtjitjtja wäthurruna Garraywuna, “Garray gay', baḏarraŋ'kuŋa ŋanya go,” bitjarra.
Yurru ŋayi Garraynydja waŋana Mawtjitjkala bitjarra. “Yätj dhuwali ŋayi djäma; yarrkthun ŋayi yurru dhiyaŋunydja‐wala dhipuŋuru nhumalaŋgalanydja, ŋunhamala dhawaṯthun ŋayi yurru warraŋullili wäŋalili, ga ŋunhala bili ŋayi yurru nhina yukurra gäna, yana liŋgu ga waŋgany rulu ga märrma' bäythinyara walu boŋguŋu djuḻkthunmaraŋu, yurruna ŋayi boŋguŋu roŋiyinydja lili baḏarraŋ'nha.”
Djuy'‐way Miriyamnhanydja dhawaṯmaraŋalana ŋuliŋurunydja wäŋaŋuru, ga walalanydja ŋunhi Yitjuralpuyŋunydja yolŋu'‐yulŋu yukurrana mukthurruna yana nhinana, galkurruna yukurrana nhanŋu Miriyamgu; yakana walala giṯthurruna ŋuliŋuru wäŋaŋurunydja, yana liŋgu ga roŋiyina ŋayi Miriyam liŋguna baḏarraŋ'nha.
Bala ŋuliŋurunydja dhurrwaraŋuru walala giṯthurrunana, marrtjinana‐wala yukurrana ga‐ga‐ga‐ga‐a‐a, ga ŋunhaŋga yana ŋanhdharkka wäŋa ŋupara, ga nhäyika wäŋaŋura ŋunhala Barrandja dhuṯ‐gay' nhinanana walala, wäŋaraŋala ŋunhilinydja, galkina yana ŋurikina wäŋawu ŋunhi Garrayyu dhawu'mirriyaŋala walalaŋgu. Ga ŋunhalayina wäŋaŋura ŋayi Garray waŋananydja Mawtjitjkala bitjarrana,
“Ma', nhenydja djarr'yurrana mel'ŋunha walalanha waŋga'‐waŋganynha yana ŋurruŋumirrinha dhipuŋuruyi bäpurru'ŋuru ga bäpurru'ŋuru; walala yurru marrtji wäŋgama bala ŋunhamalayi wäŋalili, milthun marrtji nhäma yurru, ga maḻŋ'marama nhäyinyara ŋunhiyi wäŋa ŋunhi ŋarra yurru wekama nhumalaŋgu.”
Bala yana Mawtjitjthunydja djarr'yurrunana Djatjuwanha ga wiripuŋunha yäkunha Gaylipnha, ga biyapul märrma'‐rulunha ḏarramuwurrunha, ŋurruŋumirrinha wal'ŋu yana.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
Djuy'‐way ŋayi walalanha bitjarrana, “Gatjuy marrtjiyana‐wala walala, ga gärriya ŋunhimala wäŋalili Gaynanlilinydja. Marrtjiyanydja walala ŋuliyi wäŋakurrunydja, ŋal'‐ŋalyurra yana ŋunhi buku'‐wukukurrunydja.
Nhäŋa marrtjiya maḻŋ'maraŋa nhäyinyara ŋunhiyi wäŋa, ga nhäyinyara yolŋu walala yukurra nhina ŋunhilimiyi . . . ḻurrkun' mak yalŋgi'mirri? . . . mak guḻku' wuṉḏaŋarrmirrinydja.
Mak nhäŋura walala yukurra nhinanydja? . . . buṉbuŋura yumurrku'ŋura ḏalwaḏalwa'ŋura? . . . mak wuṉḏaŋarrŋurana wäŋaŋura ḻoḻumirriŋurana?
Ga maḻŋ'maraŋa ŋunhi dhawal mak ŋatha mäypamirri, mak ŋathamiriw ga dharpamiriw ŋula nhämiriw. Gatjuy ḻaw'yurrana walala, ga lilinydja boŋguŋu nhuma roŋiyi dhäwu'na gäŋu ŋanapurruŋgu. Yakana beyaṉiyiyanydja walala, yana marrtjiyana‐wala ŋoy‐wuṉḏaŋarrthiyana. Guḻkthurru boŋguŋu borumdja ŋi' walala, ga gäŋuna lili ŋilimurruŋguway, liŋgu dhuwala borummirrina wäŋanydja.”
Martj‐gay walala marrtjinana, dhunupa yana gärrinana ŋunhimalayi wäŋalilinydja. Marrtjinanydja walala yukurrana ŋunhi wäŋakurrunydja, ḻiw'maraŋala yana, nhäŋalanydja marrtjina milthurrunanydja gayul yana bala. Walala maḻŋ'maraŋalanydja marrtjina ḻatju' warray dhika wäŋanydja ŋunhi, ŋatha mäypamirri warray, yurru wäŋaŋuranydja ŋunhiliyi ḏälmirri warray yolŋunydja walala yukurrana nhinana, bathalamirri warray, djaka' weyin'kurru warray.
<range>
Guḻkthurrunanydja walala borumnha dhirrimuknha goŋdja yarra'‐yarraṯana dhikana, ḻingarryinyarana borumdja ŋunhi, bala gäŋalanydja ḻambarryuna djunumanydja, ga bitjarrayi bili wiripuŋunhanydja borumnha guḻkthurrunayi walala, ḻatju'mirri dhika yana dhäkay.
<range>
Ḻaw'‐ḻawmaraŋalanydja, bala roŋiyinana martj‐martjurruna gäŋala walalaŋguna. Wäŋgaŋalana walala bala‐a‐a, roŋi'‐ruŋiyinana, burway ḏo'yurruna,
yurru walalanydja Mawtjitjtja ga Yärundja ga wiripuwurru yolŋu'‐yulŋu ŋunhi goŋmirriyinana gay walalanha nhäŋalanydja roŋiyinyaranydja.
Walalanydja ŋuriŋiyi mel'ŋumirriyunydja yuy'thurruna ḻakaraŋalana ŋurukuynha wäŋawuy bitjarra, “Liŋguna ŋanapurru nhämanydja yawungu ŋunhayi wäŋanydja, yurru ḻatju' warray ŋanya wäŋanydja ŋunha, ŋathanydja dhika guḻku'na, ḻatju'mirrina ŋatha ḻukanharawu. Dhuwalana borumdja ya' ŋurukuy.
Yurru yolŋu'‐yulŋunydja ŋunha yukurra nhina ganydjarr‐ḏilkurruna, bena‐wala djaka' weyingurruna, guḻku'na mirithirrina miṯtjinydja; nhinanydja marrtji walala ŋunha wäŋaŋuranydja wuṉḏaŋarrmirriŋurana, yindiŋurana ḻoḻuŋura.
Wiripunydja yawungu ŋanapurru yolŋu'‐yulŋunha nhäma ŋunhiyi maḏakarritjmirrinhana, ŋunhayi Yamaliknha bäpurru'nhanydja, ga wiripuna wiripuna bäpurru yukurra nhina maḏakarritjmirrina bäymana yolŋunydja walala. Walala marrtji nhinanydja ŋunha buku'‐wukukurru ga ŋoykurru, ga raŋikurru wäŋakurrunydja, ga galki mayaŋ'kurru, ga warrpam'nha gungaŋala wäŋanydja ŋunha.”
Bala walala ŋuriŋiyi Yitjuralyu malayu ŋäkulanydja ŋunhi walalaŋguŋu dhäwuny'tja, yurru walala yatjunminana gay', barrarinana wirrkina, bala ŋayi Gaylipthunydja waŋana mukmaraŋala walalanha, “Mukthurra walala,” bitjarra. “Gul' ŋilimurrunydja marrtjina‐wala yana go. Ŋilimurru yurru ŋupanna walalanha yana, bumana marrtji, ga yana liŋgu ga dhawar'marama wal'ŋu, liŋgu ŋilimurrunydja dhuwala wuṉḏaŋarrmirri warray, yaka warray yalŋgi'mirri.”
Yurru wiripuwurrunydja ŋunhi mel'ŋumirri waŋana bitjarra, “Yä‐ä‐äw, yakana ŋilimurru ŋuli buŋu dhawar'maraŋu ŋunha walalanha, liŋgu wuṉḏaŋarrmirrina ŋunha walalanydja, ga ŋilimurrunydja dhuwala yalŋgi'mirrina, muṉguynha wal'ŋu.”
Ŋe, bitjarrayi walala ḻakaraŋalanydja ŋuriŋiyi mel'ŋumirriyunydja walalay, wiripuyaŋala warray, borrk‐beyaṉu‐wukuŋalana bitjarra, “Yätjnha ŋunha wäŋanydja bay', maḏakarritjmirrina yana ga bäyŋuna ŋathanydja.
Ŋutu'mirrina nhina yukurra yolŋunydja, djaka' ḏilkurruna, djuḻkthunmaramana yukurra ŋilimurrunhanydja. Ŋanapurrunydja ŋunhi ŋunhala balanyarana bitjan ŋula nhäna muṉguynha wäŋga'‐waŋgaŋala walalaŋgala maŋutjiŋuranydja, biyaku ŋuli ḏetjnha.”

Bala walalanydja ŋunhi yolŋunydja walala yatjunmirri warray, bena dhika nyä'yunmirri, nyä'yunmirrina‐a‐a yana liŋgu‐u‐u munha‐ŋuparana,
gupa‐waŋanana marrtjina morrumurru'na maṉḏanhana Mawtjitjnhana ga Yärunnhana, bukmakthuna ŋuriŋina bili yolŋuyu walalay. Bitjarrana walala marrtjina ŋunhi yulŋunydja, “Ye‐e‐e, wanhaka ŋanapurru bini ŋunhala muka bäyma Yetjip wäŋaŋura murrmurryunanydja. Ga ŋunhala muka ŋanapurru bini ŋunhi ŋanhdharkŋura murrmurryunna.
Nhäkuŋga ŋayi Garrayyu gäŋala ŋilimurrunha dhipalanydja dhuwala? . . . baymatthunarawuna? . . . ŋilimurru yurru mandjawakthuna bakthun dhuwala? . . . dhäykawurru manapan ga yumurrku' ŋilimurrumbala? Gul' ŋilimurru marrtjina, Yetjiplilina roŋiyirri go.”
“Yo‐o‐o, manymaknha dhuwalinydja. Ŋilimurru marrtjina,” bitjarra walala yolŋu'‐yulŋunydja. “Go ŋilimurru djarr'yunna ŋurruŋunhana ŋilimurruŋguway, ŋayina yurru ŋilimurrunha gäma balanydja roŋiyinyamarama Yetjiplilinydja.”
Bala maṉḏanydja Mawtjitjtja ga Yärundja wirrkina gorana, bala ŋurrkanhamina munatha'lilina, milma ŋurikala miṯtjiwala.
Ga maṉḏanydja märrmany'tja ŋunhi mel'ŋu maṉḏa Djatjuwanydja ga Gayliptja ŋayaŋu‐yätjthinana wirrkina maṉḏa,
bala waŋana yolŋu'‐yulŋunhana bitjarrana, “Ŋunhanydja ŋunhi wäŋa ŋanapurru yawungu marrtji yukurra milthun ga nhäma marrtji ḻatju' warray dhika wäŋa.
Ŋuli ŋilimurru balaŋu dhäruk märraŋu ŋanyapinyay yana Garraynhanydja, ŋayinydja ŋuli gäŋuna‐wala yana ŋilimurrunha, bala yana wekaŋu wäŋanydja ŋunha ŋilimurrumbalana.
Yaka walala ŋula raypirri‐waḏatjthiya ga yaka'yurranydja Garraywu, ga yaka barrariya ŋurupa yolŋuwanydja walalambala ya'. Ŋilimurrunydja yurru buma walalanha burr'‐burrmarama muka, manbuḻyunmarama marrtji. Ga yolthuna yurru ŋunhi walalanhanydja guŋga'yun? . . . bäyŋuna. Liŋgu Garray warray ŋayipi ŋilimurruŋgalanydja gali'kurru, ga walalambalanydja waŋarrnha liŋgu warray djuḻkthunmaraŋala Garrayyu. Ŋoy‐wuṉḏaŋarrthiya walala yana, beyaṉumiriwyiya.”
Walala ŋunhi yolŋunydja walala miṯtjinydja yaka warray mäkiri'‐witjurruna maṉḏaku, mäkiri'‐yarryurrunana wirrkina, bala guṉḏa warray marrtjina galkara, walala bini wirriw'‐wirriwyunna maṉḏanha bunhana marrtjinya rakunygunhana guṉḏayuna. Bala ŋayinydja marrtjina Garraynydja maḻŋ'thurruna warray ŋunhili yana bäyma ŋurikalayi miṯtjiwala Yitjuralpuyŋuwalanydja; walala nhäŋalana ŋunhi ḻatju'na baḏayala' dhika.
Bala Garraynydja waŋana Mawtjitjkala bitjarrana, “Ŋarranydja dhuwala dhotuna yukurra dhiyakalanydja walalaŋgala miṯtjiwala; bitjanna liŋguna walala yukurra ŋapa‐yarryundja, ŋoy‐yuḻkthirrinydja ŋarraku. Liŋguna walala ŋuli marrtjinya nhänhanydja ŋarraku ganydjarrnydja, ga nhä malanha ŋarrakuŋu ŋamakurru'mirri ŋunhi ŋarra ŋuli marrtjinya milkunha, yurru mukthun warray walalanydja yukurra märr‐yuḻkthun ŋarranha yana, yaka warray märr‐yuwalkthirri yuwalkkuma dhika.
Ŋarra yurru baymatthunna walalanha ŋula nhäyuna yana, dhawar'maramana yurru warrpam'thunna. Nhena Mawtjitj ga nhipala yumurrku'na yurru ŋarrakuwaynydja wal'ŋu mala; mala‐guḻku'mirriyirrina nhe yurru yulŋunydja, biyapulnha wal'ŋu yurru mala nhuŋunydja gaŋdhunna, djuḻkmaramana yurru dhuwalanhanydja walalanha.”
Bala ŋayi Mawtjitjtja waŋana bitjarrana, “Yaka nhe biyakayi Garray. Nhepi muka dhawaṯmaraŋalanydja gäŋala walalanha ŋulaŋuru Yetjipŋurunydja, ga ŋuli nhe yurru buwayakkumanydja walalanha Yitjuralpuyŋunhanydja, ga walalanydja yurru ŋunhalanydja ŋämana Yetjippuyŋuyunydja ŋiniya?
Ga ŋuruŋu Gaynanbuyŋuyu ŋäkulayi nhuna, ŋunhi nhe yukurrana gäŋala Yitjuralpuyŋunha ŋula lili ŋanhdharkkurru; ŋurrwu'maranha walalanha nhe ŋuli maŋandhu, warraw'kunha waluŋurunydja, ga munhakunydja gurthayinyana ŋuli ŋunhiyi maŋan.
Yo, ŋuli nhe yurru bumanydja walalanha, walalanydja yurru wiripu‐guḻkuny'tja bäpurru ḻakaranhamirrina nhuna, wakalkumana yurru nhuna bitjanmirrina,
‘Yuwalk muka ŋayi ŋunhi yalŋgi walalaŋgu waŋarrnydja ŋi'. Be muka ŋayi dhawu'‐nherraranydja walalanha, ŋayi yurru gäma walalanha, bala nherraṉna ŋunhimalayina wäŋalili be. Mak ŋayi walalanha ŋunha bumaranydja ŋunhalana ŋanhdharkŋurana, liŋgu ganydjarrmiriwnha ŋayi yulŋunydja, yakana nhanŋu ganydjarr walalaŋgu gulŋiyinyamaranharawunydja.’ Biyakuna walalanydja ŋuli waŋi nhuna, yana bini nhe be waŋarr yalŋgi'.
Garray, nhenydja ganydjarr‐ḏumurru warray wal'ŋu, wuṉḏaŋarr warray dhika, yaka warray yalŋgi; ganydjarr dhuwali nhe yukurra ḏälkuma gänharawu walalaŋgu ga ŋilitjanarawuna yana. Ma' milkuŋana walalaŋgala biyakana nhuŋuway ganydjarrnha.
“Garray, nhenydja ŋunhi ḻakaranhamina nhunapinyay nhe ŋunhi nhe yurru yaka waḏutja ŋaramurrthirri, ga dhawu'‐nherraranydja nhe ŋunhi märr‐ŋamathinyaranydja biyapul wal'ŋu bathala nhokalaŋuwu yolŋu'‐yulŋuwunydja. Nhe waŋana ŋunhi, nhe yurru yanana baḏuwaḏuyun walalaŋgu ŋunhi yätjpuynydja djämawuy, ŋunhi walala yurru bilyun roŋiyirri nhokala. Yurru dhä‐ḏir'yunna nhe yurru walalanha yulŋunydja, ŋunhi walala yurru dhuwurr‐yätjthirrinydja, yaka nhe yurru waŋa bitjan ‘bäyyi’, bitjan yurru ŋuriki walalaŋgalaŋuwu yätjku.
Garray buku‐djulŋi, yaka walalaŋgala ŋoy‐djingaryurranydja, yana bäy‐ḻakaraŋana walalaŋgu ŋurikiyi yätjpuy, biyakana yana liŋgu bitjarra nhe ŋulaŋuru Yetjipŋuru bäy‐ḻakaraŋala yana marrtjina lili, ga dhipala wapthurruna, liŋgu nhenydja dhuwala märr‐ŋamathinyaramirri Waŋarr, djambimiriw yana. Garray buku‐djulŋi, yaka walalanha murr'maraŋa.” Bitjarrayi ŋayi Mawtjitj bukumirriyaŋala Yitjuralpuyŋuwunydja.
Bala Garraynydja waŋana buku‐ruŋinyamaraŋalanydja bitjarrana Mawtjitjku, “Ŋarra yurru walalaŋgu bäy‐ḻakarama, dhiyaŋu yana liŋgu ŋunhi nhe ŋarranha ŋäŋ'thurruna.
Yuwalk yana ŋarra dhuwala walŋa wal'ŋu yulŋunydja waŋarrnydja, ga yuwalk yana yurru ŋarrakala ḻatju'yunydja dhika djarraṯawun'thunydja monyguma ḻiw'marama yana dhuwala wäŋanydja, warrpam'thun ḻiw'marama.
Ga bitjan liŋgu yuwalk yana ŋarra yukurra ḻakaramanydja, yaka yurru ŋula waŋgany dhipuŋuru miṯtjiŋuru gulŋiyirri ŋunhawalayinydja ya' wäŋalili. Walala nhäŋala warray ŋarraku ŋunhi ḻatjuny'tja dhikanydja baḏayala', ga nhäŋala walala biyapul wal'ŋu bathala ŋunhi ŋarra djäma ganydjarryu ŋunhala Yetjip ga ŋunhala ŋanhdharkŋura wäŋaŋura. Ŋarra ŋuli gunganhamaranhanydja walalanha ŋurrwu'yunmaranha ŋula nhäŋuru, yurru bitjanana liŋgu walala ŋuli gatjarr'yuna marrtjinya ŋarranha lili yulŋunydja, yaka warray malthuna ŋarrakuwaynydja dhärukku. Yakana yurru ŋunhiyinydja walala gärri ŋunhiwala wäŋalili ŋunhi ŋarra wekaŋala nhumalaŋgalayŋuwala gäthu'mirriŋuwala ŋunhala bäyma wal'ŋu, ŋäthili baman'.
<range>
Ŋayipina yana waŋganynha yurru Gaylipnha gärrinydja, liŋgu ŋayipina ŋayaŋu wiriputhirrinydja yukurra wal'ŋu, ŋayina yukurra yuwalkkumanydja wal'ŋu malthun ŋarraku, bala ŋarra yurru gämanydja ŋanya Gaylipnha, bala ŋilitjanna ŋunhamalayinydja wäŋalili; ŋayi yurru nhinanydja yukurra ŋunhala wäŋaŋura, ŋunhi ŋayi djalkiri wapthurruna ŋunhiwala wäŋalili ŋayipi.” Bitjarrayina ŋayi Garrayyu ḻakaraŋalanydja Mawtjitjpa yukurrana.
Bala Garray waŋana dhawar'yunarayŋunydja dhäruk bitjarrana, “Yo. Goḏarrny'tja boŋguŋu bukmak yana dhuwali Yitjuralpuyŋu miṯtji, nhuma boŋguŋu gaŋgathina, bala wäŋgaŋu roŋiyina balayi ŋunha ya' ŋanhdharkliliyi,” bitjarra.
Bala ŋayi Garray waŋanana maṉḏakala Mawtjitjkala ga Yärungala bitjarra, “Ŋarra ŋäkula yolŋunhanydja walalanha morrumurru'wuynydja yukurranhara, ŋunhi walala yukurra morrumurru' ŋarrakala. Nhätha yurru walala dhuwala yolŋu'‐yulŋunydja ḏaḏawyun dhipuŋuruyi morrumurru'ŋurunydja?
<range>
Ḻakaraŋa ŋuripa yolŋu'‐yulŋuwanydja biyakana, ‘Yuwalk ŋarra yana ḻakaramanydja yukurra waŋanydja nhumalaŋgala. Yo, ŋäkula ŋarra nhumalanha yulŋunydja, ŋunhi nhuma waŋana bitjarra ḻakaranhamina, “Yuwalk ŋanapurru yalŋginy'tja. Yakana yana ŋanapurru yurru marrtjinydja balayi gulŋiyirrinydja.” Bitjarra warray nhuma ŋunhi waŋananydja, ga yuwalk yana yurru maḻŋ'thundja bitjandhiyi, bitjarra ŋunhi nhuma waŋana.
Bukmak yana nhuma wakinmirrinydja yurru waŋga'‐waŋgany dhuwali murrmurryunna marrtji dhiyalayi ŋanhdharkŋuranydja, ga rumbalnydja nhumalanha yurru dhalkarama dhipalina bäymana, liŋgu nhuma mukthun yana morrumurru' yukurra ŋarrakala.
Ŋarra ŋunhi dhawu'mirriyaŋalanydja, nhuma yurru nhina yukurra ŋayaŋu‐djulŋithirri ŋunhalayi wäŋaŋuranydja, yurru ŋunhina liŋgu maṉḏa Djatjuwana ga Gaylipnha yurru gulŋiyirri ŋunhiwalayinydja wäŋalili.
Nhuma waŋana yukurrana morrumurru', ŋunhi nhumalaŋgu bini djamarrkuḻi' murrmurryuna dhiyala ŋanhdharkŋura, bitjarra nhuma yukurrana waŋananydja, yurru ŋarranydja yurru gäma warray nhumalaŋgu djamarrkuḻi'nhanydja ŋunhiwalayi warray dhawu'mirriyanharawuylili warray wäŋalili; walalana yurru yukurra nhina goŋmirriyirrinydja dhikanydja ŋunhiliyinydja wäŋaŋura, ŋunhi nhuma yukurrana ŋuyulkthina ŋurikiyi wäŋawu gulŋiyinyarawu.
Yo, nhumanydja yurru wakinmirri yolŋu walala murrmurryunna dhiyalana bäymana ŋanhdharkŋurana, liŋgu yaka nhuma märr‐yuwalkthina ŋarranha dhäruk. Marrtjinydja nhuma yurru yukurra buku‐wirwiryunna balakurruna yana bäymana ŋanhdharkkurruna weyinŋumirrina, 40‐na dhuŋgarra nhuma yurru ŋupan, yana liŋgu‐u‐u ga wakinmirri yurru yolŋu walala nhumalaŋgu murrmurryun. Bitjandhina ŋarra yurru nhumalanha dhä‐ḏir'yundja ŋurikiy nhumalaŋgalaŋuwuy yätjpuynydja, ŋunhi nhuma buku‐ḻuŋ'thurruna yukurrana waŋgany rirrakay yana morrumurruny'tja waŋana, bitjarra ŋapana wekaŋala ŋarrakunydja yana. Bala nhuma yurru murrmurryunna warrpam' yana dhiyalana gay' ŋanhdharkŋurana wäŋaŋura. Dhuwalanydja dhäruk ŋunhina ŋunhi ŋarrapina yukurra waŋa Garraynha wal'ŋu.’” Bitjarra ŋayi Garrayyu ḻakaraŋalanydja.
<range>
<range>
<range>
Bala walalanydja ŋunhi mel'ŋumirrinydja marrtjina raku'‐rakunydhinana, liŋgu walala dhäwu' bothinyaramirri gäŋala barrari‐wukuŋala wiripuwurrunha ŋunhi, bala walala ŋunhi bukmakthuna yana yolŋu'‐yulŋuyu ŋarrtjurrunanydja yukurrana Garraynha. Yo, ŋunhiyi walala mel'ŋumirri walala murrmurryurruna ŋunhiliyinayi gumurrŋura Garraywalana, yurru maṉḏapina Djatjuwa ga Gaylipnha walŋanydja nhinana yukurrana, ŋunhina maṉḏa liŋguna märrma'na yakanydja rakunydhina mel'ŋu maṉḏa.
<range>
<range>
Bala ŋayi Mawtjitjthunydja ḻakaraŋala bukmakkala Yitjuralpuyŋuwala Garraynhana dhäruk bitjarrana, “Ŋayi Garraynydja waŋana yaka'yurrunana, yakana dhuwala nhuma yurru gärrinydja ŋunhamalayinydja wäŋalili. Roŋiyirrina ŋilimurru yurru marrtjinydja bitjana‐wala ŋanhdharklilina, ga nhina yukurra yurru ŋunhalayi bili, weyinŋumirrina yurru dhuŋgarra ŋupan,” bitjarra. Bala yolŋunydja walala bukmak yana nyä'yunminanydja, wirrkina dhikana nyarrŋayunminanydja.
Bala munhakumirrina djaḏaw'yunarayuna walala gaŋgathina, bala ḏuwa‐ḏuwaṯthurruna bukulilina, bala nhäŋala marrtjina ŋunhiyi wäŋana. “Galki warray dhuwala wäŋanydja; dhuwala warray bäyma gay. Gul' ŋilimurru marrtjina way, gärrina go, liŋgu ŋilimurruway yätjthinanydja,” bitjarra walala waŋanharaminanydja yukurrana.
Yurru ŋayi Mawtjitjtja waŋana bitjarrana, “Yä‐ä‐äw dhuḏitjnha, liŋgu Garraynydja waŋana nhumalaŋgu yaka'yurrunana. Ŋuli nhuma marrtjinydja yurru, walala yurru miriŋuyunydja nhumalanha bumana, liŋgu Garraynydja yakana nhumalaŋgala galki, bämara'yun yurru.
<range>
Bumana yurru walala nhumalanha mandjawakthuna rakunygumana. Ŋayi Garraynydja nhumalaŋgu yakayi yurru marrtji malthun, liŋgu yaka nhuma malthurruna yukurrana nhanŋuway wal'ŋu Garraywu.”
Yurru yolŋunydja walala ŋunhi yaka mäkiri'‐witjurruna Mawtjitjkunydja, yana walala marrtjinana buku'‐wukukurruna wäŋakurru, yurru ŋayipinydja Mawtjitjtja yaka malthurruna walalaŋgu, ŋunhala bäyma nhinana yukurrana, ga bitjarrayi liŋgu ŋunhiyi Dhawu'‐nherraṉminyarawuynydja Bathi bäymayi.
Yo, wäŋgaŋalana walalanydja marililina nyäṉ'thurrunana, bala walalanydja ŋuriŋiyinydja yolŋuyu walalay nhäŋalana walalanha, walala marrtjina yukurrana lili. Dhunupa ḏurryurrunana, bala ŋuparana walalanha, bumarana marrtjina, weyinnha yana ŋupara‐a‐a, yana liŋgu ga ŋunha wapthurruna ŋanhdharklili wäŋalili. Walalanydja gundupuŋalana, yana liŋgu bur‐way ḏo'yurruna wäŋaŋurana.









































Waŋganymirri walala yukurrana ŋuriŋiyi Yitjuralpuyŋuyu miṯtjiyu morrumurru' waŋana Mawtjitjnha ga Yärunnha, yurru ḻayḻaymaraŋala maṉḏanha walala yukurrana Gurayu, Lepay ŋayi ŋunhi yolŋunydja, ga wiripuŋuyunydja Ropinbuyŋuyu maṉḏathu Daythindhu ga Wapiramdhu, ga wiripuŋuyu ŋurruŋuyu yolŋuyu, walala waŋana yukurrana bitjarra maṉḏanha Yärunnha ga Mawtjitjnha, “Yol maṉḏa dhuwala nhumanydja? . . . ŋanapurruŋgu buŋgawa nhuma? Bukmak muka ŋilimurru dhuwala Godkunydja yolŋu'‐yulŋu. Garraynydja dhuwala dhiyalami ŋilimurruŋgala bukmakkala muka. Nhäkuna nhuma yukurra garrwarkunharamirrinydja nhumalanhay nhuma yanapi nhumapina rom‐ŋamakurru' yana, be‐wala djuḻkthun nhuma yukurra ŋanapurruŋgalanydja?”
<range>
<range>
Ga ŋayinydja Mawtjitjtja wirrkina ŋayaŋu‐yätjthina, bala ŋayi ŋurrkanhamina ŋanyapinya ŋayi munatha'lilina, bala bukumirriyaŋalana yukurrana. Ga dhäŋuru ŋuliŋurunydja ŋayi gaŋgathina, bala waŋana Gurawala ga nhanukalaŋuwala malthunaramirriwala walalaŋgala bitjarra, “Goḏarrny'tja boŋguŋunydja Garrayyu boŋgama milkuŋu warraŋulkuŋuna ŋilimurruŋgala, yol ŋayi yuwalk wal'ŋu nhanŋu yolŋu; ŋayinydja ŋunhiyinydja yolŋu ŋunhi ŋayi djarr'yurruna nhanŋuwayliliyaŋala, ŋunhiyina boŋgama galkithinydja wal'ŋu marrtji ŋunhiwala Godkalanydja dhaliyarra'lili.”
<range>
<range>
<range>
Ga biyapul ŋayi Mawtjitj waŋana walalaŋgala ŋurikalayi Lepaywala walalaŋgala bitjarra, “Yuwalk ŋayi Godthu nhumalanha djarr'yurrunanydja, ganaŋ'maraŋalana ŋayi nherraranydja wal'ŋu nhumalanha, märr yurru nhuma marrtji galkithirri yana nhanukala, djäma yurru marrtji nhanŋu Garraywu. Liŋgu muka ŋayi märr‐ŋal'yurrunanydja nhumalaŋgala. Nhä dhuwalayinydja? . . . dhäpark? . . . bay' nhä, yutjuwaḻa' warray? Ga dhiyaŋunydja‐wala nhuma yukurra ḏukṯukthirri wapthunarawu ŋunhana bala ŋunhiwalana ḏalkarra'mirriwalana wal'ŋu dharapullili.
<range>
<range>
Ŋunhi nhuma yukurra morrumurruny'tja Yärunnhanydja, yuwalktja ŋunhi nhuma yukurra morrumurru' ŋanyana Garraynhana Godnhana.”
Bala ŋayi Mawtjitjthunydja yänguŋalana ŋurikina maṉḏaku märrma'wuna Daythingu ga Wapiramgu, ga maṉḏanydja waŋana ŋunhiyi märrmany'tja bitjarra, “Yakana ŋilinyu yurru marrtji.
Liŋgu nhe mayali'‐wilkthurrunanydja ŋanapurrunha ŋäthili muka, liŋgu ŋanapurru gonha'yurruna ŋunha wäŋa ŋamakurruny'tja Yetjippuynydja, malthurruna nhuŋuna marrtjina lili. Ga dhiyaŋunydja‐wala nhe yukurra marrtji bunharawuna ŋanapurruŋgu, nhe yurru bumana ŋanapurrunha dhiyalana ŋanhdharkŋurana wäŋaŋura. Yol dhuwala nhe yolŋunydja? . . . buŋgawa nhe ŋanapurruŋgu?
Wanhaka dhika ŋayi be wäŋa ŋatha‐guḻku'mirrinydja ŋunhi nhe dhawu'‐nherrara. Nhenydja ŋunhi mayali'‐wilkthurruna warray ŋanapurrunha. Yakana ŋilinyu yana yurru marrtjinydja nhokala.”
Bala ŋayi Mawtjitjtja ŋaramurryinana, bala waŋana Garraywala bitjarrana, “Garray, yakana maṉḏakuŋu märraŋa buku‐wekanharawuynydja. Yaka ŋarra djäma ŋarrapinydja ŋula yätjkuŋala maṉḏaku.”
Ga wiripuŋuyunydja goḏarr'mirri ŋayi Guranydja yäku yolŋu ga nhanŋu malthunaramirri walala marrtjina ŋunhimalayina Withiyanminyarawuylilina Buṉbulili, ga gäŋalanydja marrtjina walala ḻirrwi' gurtha ga buŋgan bäw', liŋgu walala ŋunhi guyaŋinanydja bitjarrana dhuḏakthunarawuna yana ŋunhi ḏalkarra'mirrinhana, ŋunhi walala bini marrtjinyanydja bala gulŋiyinyana yana ŋunhiwalayi djinawa'lilina, bala bathanna buŋgan bäwny'tja Garraywuna. Yurru ŋayi Garrayyunydja rom nherrara bitjarra warray, ŋunhi yana walalawuy yurru ḏalkarra'mirri walala yolŋu'‐yulŋu gulŋiyirrinydja yukurra, bala djämana ŋunhiliyi.
<range>
<range>
Yo, ŋunhiyi yolŋu Gura ga nhanŋu bukmak ŋunhiyi malthunaramirri walala dhärrana marrtjina ŋunhiliyi buṉbuŋura, waŋganyŋura gali'ŋura, ga maṉḏanydja Mawtjitjtja ga Yärundja ga wiripuŋuŋura gali'ŋura djingaryurruna. Ŋuliŋurunydja bala walala nhäŋala djarraṯawun'nha, bena wal'ŋu, bala ŋayi maḻŋ'thurrunana ŋayipinydja Garraynydja ŋunhili dhurrwaraŋurana.
Bala ŋayi waŋana Yärungala ga Mawtjitjkala bitjarra, “Way maṉḏa, biyaka yarrkthurra maṉḏa barrkulili giṯthurra. Ŋarra yurru dhuwala warrpam'thunna baḏuwaḏuyun dhuwala yolŋu'‐yulŋunhanydja,” bitjarra.
<range>
Ga maṉḏanydja ŋunhiyinydja maṉḏa märrmany'tja buku‐nyilŋ'thurrunana, bala maṉḏa bukumirriyaŋalana yukurrana ŋurikiyina walalaŋgu yolŋu'‐yulŋuwuna, waŋana bitjarrana, “Garray, nhepina ŋunhi walŋamirrinydja, walŋanydja yukurra marrtji nhokalaynha waŋganygalana. Yaka nhe yurru ŋaramurryirri dhiyaku yolŋu'‐yulŋuwunydja bukmakkunydja, liŋgu waŋganydhu dhuwala yulŋuyunydja djäma bitjarrayi yätjkuŋalanydja.”
Bala ŋayi Garraynydja waŋana Mawtjitjkala bitjarra, “Ḻakaraŋa ŋurupa yolŋu'‐yulŋuwanydja biyakana, walala yurru yarrkthunna ŋurikalayinydja walalaŋgala ḻurrkun'kalanydja ḏarramuwurruŋgala, Gurawalanydja ga Daythingalanydja ga Wapiramgalanydja.”
<range>
<range>
Bala ŋayi Mawtjitjtja waŋana ŋuruku yolŋu'‐yulŋuwunydja bitjarrana, “Yarrkthurrana walala biyakana nhuma yolŋu'‐yulŋunydja ŋurikalayi walalaŋgala ḻurrkun'kalanydja yätjmirriwalanydja. Yaka mulkiya ŋula nhä walalaŋgu, märr yurru nhuma yaka rakunydhirri walalaŋgalanydja dhambay.”
Bala ŋunhi yolŋu'‐yulŋunydja yarrkthurrunana yukurrana ŋuliŋuruyi walalaŋgala wäŋaŋurunydja, ga ŋunhiyi walala ḻurrkun' ḏarramuwurru dhärra'‐dharrana marrtjina walalaŋgalay wäŋaŋura malanyŋuŋura dhäykamirrina ga yumurrku'mirrina manapanna.
Bala ŋayi Mawtjitjtja waŋana bitjarra, “Ŋuli walala yurru ŋunhiyi walala ḻurrkun' yäranydja murrmurryun, ga nhumanydja yurru marŋgiyirrina ŋunhi walalanhana ŋayi Garrayyunydja djarr'yurruna ŋurruŋuyinyarawunydja, yaka ŋayi ŋarranhanydja nherrara dhiyakuyi ŋurruŋuyinyarawu.
<range>
Ga ŋuli ŋayi yurru Garrayyu djäma wiripunydja wal'ŋu yuṯanydja rom, ŋunhi ŋayi yurru munatha' dhuwala barr'yun, ga dhä‐monygumanydja walalanha ga bukmak nhä walala yukurra ŋayathama, märr yurru walala marrtji walŋamirri dhika‐wala munatha'lilinydja rakunymirriwalanydja wäŋalili, bala nhumanydja yurru marŋgiyirrina, ŋunhi ŋunhinydja walala ḻurrkun'tja yuwalknha wal'ŋu ŋuyulkthina ŋapana‐wekaŋala nhanŋu Garraywu.”
Ga dhunupana yana ŋayi ŋunhi munathany'tja barr'yurrunana, bala walala dhunupana yana ŋunhiyi ḻurrkun' ḏarramuwurru ga walalambala dhäykawurru ga djamarrkuḻi' ga bukmak walala yukurrana ŋayathaŋala ŋunhi, warrpam'nha bena‐wala gulŋiyinana ŋarŋgalilina, bala ŋuriŋiyi munatha'yunydja balayi ŋäkirrmaraŋala monyguŋalana, bala walala winya'‐winyayunminana rumbalkuŋalana.
<range>
<range>
Ga walala ŋuruŋu wiripu‐guḻku'yunydja Yitjuralpuyŋuyu nhäŋalana yukurrana, ga ŋäkula walalanha yatjunminyarawuynha, bala walala gundupuŋalanydja, bala wäthunmirrina marrtji wiripu‐guḻku'wunydja, “Waṉḏiyana, waṉḏiyana,” bitjanminana. “Ŋuli bäynha mak ŋilimurrunhana ŋuriŋiyi munatha'yunydja wurkthurru.”
Bala ŋayi Garrayyunydja yänguŋalana gurthana, bala nhäranhamaraŋalana ŋunhi wiripu‐guḻku'nhanydja ŋurru'‐ŋurruŋunha, ŋunhinhanydja walalanha ŋunhi walala bini marrtjinya galkithinya bala Godkala dhaliyarra'lili gal'ŋu.
Bala walala yukurrana ŋuriŋi ḏalkarra'mirriyunydja walalay dholkuŋalana ŋunhinydja yolŋu'‐yulŋunha ŋunhi ŋayi gurthayu walalanha nhäranhamaraŋala, liŋgu walalaŋgala ŋuriŋi yätjthu. Ga bitjarrayi liŋgu walala marrtjina ŋuriŋiyi ḏalkarra'mirriyu walalay wapmaraŋala banikin'tja malanha ŋunhi walala yukurrana ŋuriŋiyi gäŋala, bala walala yukurrana djuḏul'yurrunana ŋunhiyi binydjitjkuŋalana, bilk‐bilkkuŋalana bitjarrana waŋganylilina, ga ŋuriŋinydjayi walala ŋäkirrmaraŋalana ŋunhiyina dhaliyarra'na, märr yurru walala yukurra ŋuriŋiyi Yitjuralpuyŋuyu yolŋuyu walalay nhäma ŋunhiyi, bala guyaŋirrina yurru bitjanna liŋgu yukurra. Yo, ŋuli ŋayi yurru ŋula yol yolŋu marrtji galkithirrinydja yana Garraywala gänanydja, ŋuriŋi nhanukalaynydja ŋayi yäkuyu yana, ŋayi yurru ŋunhiyinydjayi yolŋu rakunydhirrina, bitjanna yurru bitjarra ŋunhi Gura ga nhanŋu malthunaramirri walala; ŋunhina liŋgu yurru yana ḏalkarra'mirrina yolŋu marrtji galkithirrinydja yana Garraywala, bala djalkthunna yurru buŋgan bäwny'tja ŋunhiwalayi gurthalilinydja, märr yurru yukurra ŋunhiyi ŋawululny'tja gaŋgathirrina bala Garraywuna.
<range>
<range>
<range>
<range>
Bala wiripuŋuyunydja waluyu walala yukurrana ŋunhiyi Yitjuralpuyŋunydja bukmak yana morrumurru'na gupa‐waŋanana yukurrana maṉḏanha Mawtjitjnha ga Yärunnha, waŋana yukurrana bitjarra, “Nhuma maṉḏa dhiyaŋu maṉḏathu bumara ŋunha Garraywunydja yolŋu'‐yulŋunha.”
Bala walala ḻuŋ'thurrunana marrtjina ŋunhimalayinayi waŋganylilina, märr yurru walala yukurra maṉḏanha yarrkmaramana Mawtjitjnha ga Yärunnha ŋunhili. Bala walala bilyu'‐bilyurrunanydja, ga nhäŋala waŋupini ŋunhi ŋayi yukurrana ŋäkirrmaraŋala buṉbunha ŋunhiyi Garraywu, yurru be‐wala dhika djarraṯawun'tja, liŋgu ŋunhiyinydja ŋayipina wal'ŋu Garraynha maḻŋ'maranhamina ŋunhilimi waŋupini'ŋuranydja.
Bala maṉḏa ŋunhi Mawtjitjtja ga Yärundja marrtjina lili, bala dhärranana yukurrana ŋunhiliyi buṉbuŋura dhurrwaraŋura.
Bala ŋayi Garraynydja waŋana bitjarra maṉḏakala, “Yarrkthurrana maṉḏa yolŋu'‐yulŋuwalanydja dhiyakalanydja. Dhiyaŋunydja‐wala ŋarra yurru baḏuwaḏuyunna warrpam'thunna dhuwala yolŋu'‐yulŋunhanydja,” bitjarra. Ga maṉḏanydja ŋunhiyi maṉḏa ṉepaḻ‐nyilŋ'thurruna buku‐nyilŋ'thurruna, bala maṉḏa yukurrana bukumirriyaŋala wirrkina dhikana wal'ŋu ŋuriki yolŋu'‐yulŋuwunydja.
<range>
Bala ŋayi Mawtjitjthu waŋana Yärunnhana, “Waḏutja, waḏutja Yärun! Märraŋa nhe yurru banikin, ga wapmaraŋa gurthanydja ḻirrwiny'tja ŋuliŋuru dhaliyarra'ŋurunydja, bala djalkthurrana buŋgan bäw'nha ŋunhimalayi ḻirrwi'lilinydja. Waḏutja waṉḏiya, ga ḏarrtjalkkuŋana marrtjiya ŋunhi yolŋu'‐yulŋunhanydja dhiyaŋuyinayi romdhu. Liŋgu Garraynydja ŋunha ŋaramurryina wirrkina; liŋguna ŋunhi yolŋu'‐yulŋunydja murrmurryunna marrtji rerriyuna.”
Ga dhunupa ŋayinydja Yärundja waṉḏinana, ga märraŋala ŋunhiyi banikin'nha gurthamirrina ga buŋgan bäw' ŋunhi, bala ŋayi waṉḏinanydja dhika ṉapuŋga'kurruna nhinana bala ŋurikala yolŋu'‐yulŋuwalanydja. Ŋayi nhäŋala, ŋunhi walala marrtjina murrmurryurrunana, burruḻ'yurrunana marrtjina rakunymirrina munatha'lilina. Ga dhunupana ŋayi ŋunhi djalkthurrunanydja ŋunhiyi buŋgan bäwny'tja ḻirrwi'lilina gurthalilina, bala ŋayi ŋunhiyi buŋgan bäwny'tja gaŋgathinana marrtjina nhanŋu Godkuna. Yo, bitjarrayinydja ŋayi ŋunhi djäma ḏarrtjalkkuŋalana marrtjina ŋunhinha yolŋu'‐yulŋunhana.
Bala ŋayi yukurrana ŋunhi Yärundja dhärranana ŋunhili ṉapuŋga'na; waŋgany gali'ŋuranydja rakunymirri marrtjina ŋorra'‐ŋurrana, ga wiripuŋuranydja gali'ŋura ga walŋamirri yolŋu walala marrtjina dhärrana, ga ŋayinydja marrtjina ŋunhi buŋgan bäwny'tja ŋawulul' gaŋgathina ŋuliŋuru banikin'ŋurunydja, ŋunhi ŋayi marrtjina garrwarkuŋala. Bala ŋunhinydja rerrinydja gulyurrunana mukthurrunana, yakana biyapulnydja marrtjina yolŋu walala murrmurryurruna.
Yurru ŋula nhämunha'na miṯtji dhaŋaŋnha bäymana rakunydhina yolŋunydja walala, murrmurryurrunanydja.
Bala ŋayi balayi Yärundja roŋiyina ŋunhiwalayi buṉbulili, Mawtjitjpa ḏo'yurruna, liŋgu ŋunhiyi rerrinydja gulyurrunana, warrpam'nha ḏaḏawyurrunana.



































































Yo, marrtjinanydja walala yukurrana‐a‐a, ŋunhi Yitjuralpuyŋunydja yolŋu walala, yana liŋgu‐u‐u, wäŋa ŋayathaŋala nhäyika Gäditjpuy, bala dhut‐gay nhinanana walala ŋunhimala wäŋalilinydja. Ga ŋunhiliyinydja wäŋaŋura ŋayi Miriyamnha rakunydhina, bala walala ŋanya dholkuŋalana.
Yurru wäŋanydja ŋunhi gapumiriw, ŋanhdhark, ga yolŋu'‐yulŋunydja ŋunhi gapuwuna yukurrana ḻarruŋala, waŋanana ŋarrtjurrunana marrtjina Mawtjitjnha ga Yärunnhana.
Ga bitjarrana walala morrumurru' waŋananydja gam', “Ŋe, ŋilimurru bini ŋunhi murrmurryunna ŋunhalaŋga bäyma, Garraywuŋu muka bunhara, rrambaŋiŋga bini ŋunha wäwaŋga walala.
Nhäku warray nhuma maṉḏa gäŋala lili ŋanapurrunha dhipalanydja ŋanhdharklilinydja gay? Ŋilimurrunydja yurru dhuwala murrmurryunna dhiyalana, ŋilimurruway yolŋu'‐yulŋu ga wäyin walala ŋilimurruŋgu.
Nhäku muka nhuma dhawaṯmaraŋala ŋanapurrunha ŋulaŋuru Yetjipŋurunydja, bala gäŋala dhipalanydja yätjlilinydja wäŋalili? Ŋathamiriw warray dhuwalanydja wäŋa, ga borummiriw warray, ga bäyŋu warray gapunydja ŋula wurkthunarawunydja.”
Bala maṉḏa Mawtjitjtja ga Yärundja gaŋgathina, bala marrtjina ŋunhimala Buṉbulili ŋunhi walala ŋuli Garray withiyanminya. Bala maṉḏa ŋurrkanhamina maṉḏanhay maṉḏa munatha'lili, buku‐nyilŋ'thurrunana, ga ŋunhalayina Garraynydja maḻŋ'thurruna maṉḏakala, dhä‐monyguŋala maṉḏanha djarraṯawun'thuna, ḻatju'yuna yana dhikana.
Bala yana Garraynydja waŋana Mawtjitjkalana, “Ma', märraŋa ŋunhiyi wapitja, ga yurrum'maraŋa dhuwali yolŋunha walalanha bukmaknha yana waŋganylili, nhe ga wäwa‐ŋaliyu Yärundhu, ga ŋunhalayina maŋutjimara walalaŋgala bukmakkalana, nhe yurru waŋiya ŋunhiyi guṉḏanhanydja, dhärukthunna yana waŋiya, märr ŋayi yurru gapunydja ḻarrwaw'yunna ŋuliŋuru guṉḏaŋurunydja, bala ḻarryunna yurru dhiyakuyi yolŋu'‐yulŋuwunydja. Yo, märr yurru walala ḻuka yukurra, ga walalaŋgala wäyindhu walalay wurkthundhi yurru.”
<range>
Bala yuwalkthi Mawtjitjthu märraŋalana ŋunhiyi wapitjany'tja, ga yurrum'maraŋala yolŋunhanydja walalanha bukmaknhana yana ŋunhimalayi guṉḏalilina. Bala ŋayi Mawtjitjtja waŋanana ŋurikala yolŋu'‐yulŋuwalana bitjarrana, “Ŋäkana nhumanydja wurraŋatjarramirriyunydja. Nhaltjan dhika ŋilinyu yurru yulŋunydja? . . . gapuyu nhumalanha wekama dhipuŋuru gay guṉḏaŋuru?”
<range>
Bala ŋayinydja Mawtjitjthunydja mar'yurrunana wapitjany'tja, garrwarkuŋalanydja, bala yana wutthurrunana ŋunhiyi guṉḏanhana ḏe‐e‐e, ḏe‐e‐e bitjarra, buku‐märrma'mirri, bala marrtjina gapunydja ḻarrwaw'yurrunana, bena dhika dhaŋaŋnha gapunydja ḻarryurrunana nhinana. Bala bukmakthuna yolŋu'‐yulŋuyunydja ḻukana wurkthurruna ŋunhiyi gapunydja, ga wäyindhu walalay bitjarrayi liŋgu ḻukanayi.
Yurru ŋayi Garraynydja maṉḏakala ŋayaŋu‐yätjthina Mawtjitjkala ga Yärungala, liŋgu maṉḏa dhäruk ŋanya baḏatjurruna, wutthurruna warray maṉḏanydja ŋunhi guṉḏanha biyapul. Bala Garraynydja waŋana Mawtjitjkala ga Yärungala bitjarra, “Yakana yurru nhuma maṉḏa gäma ga ŋilitjan dhuwalanhanydja yolŋunha miṯtjinha ŋunhamalayinydja wäŋalili, ŋunhi ŋarra wekaŋala walalaŋgu, liŋgu nhuma yaka ŋarranha märr‐yuwalkthina; yaka nhuma milkuŋala dhiyakala yolŋu'‐yulŋuwalanydja miṯtjiwalanydja ŋunhi ŋarrakunydja ganydjarr ganaŋ'thunna yukurra dhuwala, garrkuḻuknha wal'ŋu, gänana yana ŋarrapina.”
Yo, dhuwalayinydja maḻŋ'thurruna wäŋaŋura yäkuŋura Miripana, bili ŋunhiliŋumi wäŋaŋura yolŋuyu walalay ŋarrtjurruna yukurrana Garraynha, ga ŋunhalayi ŋayi maḻŋ'maranhaminanydja ŋanyapinyay ŋayi walalaŋgala, ŋunhi ŋayinydja gäna wal'ŋu garrkuḻuk.
Yo, ŋulaŋurunydja wäŋaŋuru ŋayi Mawtjitjthu djuy'yurruna dhäwu'‐gänharamirrinhana djunamayi wäŋalili yäkulili Yedamlili, Ŋurruŋuwu ŋurikiyi wal'ŋu Buŋgawawu ŋayi dhäruk djuy'yunmina bitjarra gam', “Ŋanapurru dhuwala Yitjuralpuyŋunydja mala wäwa‐ŋali walala, ŋilimurru malaŋga.
Nhumanydja bili muka ŋäkula ŋunhi ŋanapurruŋgu märi'munydja marrtjina bala Yetjiplili, ga ŋunhalayinydja ŋanapurruŋgu yukurrana marinydja marrtjina biyapulnha bathala.
Bala ŋanapurrunydja märrliliyaŋala Garraywala warray, bala ŋayi ŋanapurrunha ŋäkulana rirrakaynydja nyä'yunminyaranydja, bala yana ŋayi marrtjina dhawaṯmaraŋalana ŋanapurrunha. Ga dhuwalana ŋanapurru yulŋunydja, galkina nhumalaŋgalana wäŋaŋura.
Ḏukṯuktja ŋanapurru dhuwala, ŋanapurru yurru marrtji balakurru‐wala djuḻkthun nhumalaŋgala wäŋakurru. Yaka ŋanapurru yurru ŋula djaw'‐djawyun ŋatha ga gapu ga ŋula nhä mala nhumalaŋgu, yana ŋanapurru yurru marrtji dhunupa dhukarrkurru, ga yakana bilyun gatjpaḻ'yun ŋula nhälilinydja.”
Yurru ŋayinydja ŋunhi Buŋgawanydja waŋana marrtjina yaka'yurruna warray. “Yaka yana nhuma yurru marrtji djuḻkthun balakurru ŋarrakalanydja wäŋakurru,” bitjarra. Bala dhunupa yana ŋayi djuy'yurrunana miṯtjinhana miriŋunhana nhanbalay marililina bunharawuna walalaŋgu Yitjuralpuyŋuwuna.
<range>
<range>
Bala walala Yitjuralpuyŋunydja bilyurruna, bala wiripukurruna dhukarrkurru marrtjina, yana liŋgu ga wäŋa ŋayathaŋala buku yäku Wurwuy.
<range>
Bala ŋunhalanydja Garray waŋana Mawtjitjkala bitjarrana,
“Yärundja rakunydhirri yurru dhiyalana, yakana ŋayi boŋguŋu gulŋiyi ŋunhimalanydja wäŋalili ŋunhi ŋarrakuŋu wekanhara Yitjuralpuyŋuwu, liŋgu nhuma maṉḏa baḏatjurruna ŋarranha dhäruk ŋunhala ŋunhi ya', Miripa gapumirriŋura.
Mawtjitj, nhenydja yurru garr'yurra Yärunnha ga gäthu'mirriŋunha nhanŋu Layatjanha, ga gäŋa maṉḏanha ŋunhamala bukulili,
bala ŋunhilinydja nhe yurru yupmaraŋa Yärungala rumbalŋuruna girri', ŋunhina wal'ŋu ḏalkarra'mirriwana yolŋuwa girri'. Yupmaraŋana nhanukala girriny'tja, bala nherrala nhanukalaŋuwala gäthu'mirriŋuwalana Layatjawalana, ŋayina yurru Yärungalanydja dharapullili wapthun. Ŋayi yurru Yärundja ŋunhiliyina bäyŋuthirri, rakunydhirrinydja yurru.”
Bala Mawtjitjthunydja märraŋalana yana dhäruktja Garraynha; walala ḏuwaṯthurrunana bukulilina marrtjina ŋal'yurruna.
Ga ŋunhalana ŋayi bukuŋurana Mawtjitjthu yupmaraŋala girriny'tja rumbalŋuru Yärungalanydja, bala nherra'‐nhirrara gäthu'mirriŋuwalana Yärungalaŋuwala. Bala Yärundja gurrunhanmina ŋunhilina rakunydhina, bala maṉḏapina Mawtjitjnha ga Layatjana roŋiyinanydja dhunarrana marrtjina ŋulaŋuru bukuŋurunydja. Yo, walala yolŋu'‐yulŋuyunydja nhäŋalana maṉḏanha, maṉḏa nhinana marrtjina lili walalaŋgu bunana, bala yana marŋgithinana ŋunhi Yärundja liŋguna bäyŋuthinana. Bala walala nyä'yunminana, wiṯthunminana dhikana nhanŋu, yana liŋgu ga waŋgany ŋaḻindinydja ŋupara ŋäthinyaminanydja.

Ga walalanydja ŋunhiyi Gaynanbuyyunydja yolŋu'‐yulŋuyu ŋäkulana walalanhanydja Yitjuralpuyŋunhanydja miṯtjinha, ŋunhi walalanydja yukurrana marrtjinana lili galkithinana, bala walala yana marrtjinana bunharawuna walalaŋgu. Bunharaminanydja walala yukurrana, bala ŋuriŋiyi Gaynanbuyŋuyunydja yolŋu'‐yulŋuyu djaw'‐djawyurrunana marrtjina wiripu‐guḻku'nhanydja Yitjuralpuyŋunha, walala bini djaw'‐djawyuna balayi walalaŋgalaynha walala wäŋalili.
Ga walalanydja ŋunhiyi dhunupana yana Yitjuralpuyŋunydja gawaw'yurruna märrliliyaŋala Godkalana, waŋana bitjarrana, “Garray, guŋga'yurra ŋanapurrunha,” bitjarrana. “Ŋunhi nhe yurru guŋga'yun ŋanapurrunhanydja, märr yurru ŋanapurru djuḻkmaramana ŋunhayi Gaynanbuyŋunhanydja miṯtjinha yolŋu'‐yulŋunha, ga ŋanapurruna yurru walalambala baḏuwaḏuyun ŋunhiyi wäŋanydja warrpam'thunna; ŋanapurru yurru dhuŋgur'yun gurthayuna bukmaknha nhä malanha ŋunhalayinydja nhuŋuna.”
Bala ŋayi Garrayyunydja ŋäkula ŋunhiyi rirrakaynydja walalanha, bala ŋayi guŋga'yurrunana yana dhunupana walalanha, bala yuwalkthi yana walala ŋunhi baḏuwaḏuyurruna ŋunhiyi wäŋanydja ŋuriŋiyinayi bili Godkalana ganydjarryu.
Nhinana muka walala yukurrana ŋunhala bäyma bukuŋura Wurwuyŋura, ga ŋuliŋurunydja dhurrwaraŋuru walala ḻaw'yurrunana, wiripulilina wäŋalili giṯthurruna, yurru marrtjinanydja walala yukurrana gilipuŋala Yedamgurru gali'kurru yana. Marrtjinana yukurrana ga‐ga‐ga‐ga‐a‐a, ḻiw'maraŋalana marrtjina, ga ŋunhalanydja bala gandarrŋuranydja, walala ŋunhi yolŋu'‐yulŋunydja djawaryunminana,
bala marrtjina ŋarrtjurruna Garraynhana ga Mawtjitjnhana. “Nhäkuŋga nhe ŋanapurrunha dhawaṯmaraŋala ŋulaŋuru Yetjipŋurunydja ŋunhi? . . . dhiyaku murrmurryunarawu? . . . Ŋanapurru yurru raku'‐rakunydhirri dhiyala ŋanhdharkthinyarayu? Ŋathamiriwnha dhuwalanydja wäŋa, ga gapumiriwnha, räwaknha. Ŋanapurrunydja dhuwala djawaryunna marrtji waŋganydhunydja ŋathayu ḻukaranharayu ŋupanayŋuyuna, ŋunhina bili ŋatha manana.”
Bala Garrayyunydja djuy'yurruna marrtjina moḻ'ŋu warray dhirrimuknha bäyma dhika, guḻku'na dhaŋaŋnha, maḏakarritjmirrinhana dhikana, walala marrtjina bumarana ḻäwu'‐ḻawuŋala yolŋu'‐yulŋunhana, ga guḻku'na mirithirrina yolŋunydja marrtjina raku'‐rakunydhina.
Bala walala yolŋu'‐yulŋuyunydja withiyara Mawtjitjnhana, bala waŋanana marrtjina bitjarrana, “Ŋanapurru yana rom‐yätjthinanydja, ŋunhi ŋanapurru bitjarrayi marrtjina waŋana ŋarrtjurruna Garraynha ga nhuna. Nhe mak bukumirriyaŋa ŋi' Garraywala, märr yurru ŋayi yarrkmaramana bäyŋukumana dhuwala moḻ'ŋunhanydja miṯtjinha.” Yuwalkthi ŋayi Mawtjitjtja bukumirriyaŋala waŋana Garraywalana ŋuriki yolŋu'‐yulŋuwuna,
bala ŋayi Garraynydja buku‐ruŋiyinmaraŋala nhanukala Mawtjitjkalanydja bitjarrana, “Gatjuy moḻ'ŋukuŋa nhenydja djäma lätuŋnha, bala nhe yurru ŋal'maramanydja garrwarlili ŋunha dharpalili. Ŋunhi yurru ŋula yolnha moḻ'ŋuyunydja ḻäwuma, ŋayinydja yurru ŋuriŋinydja yolŋuyu bakurumana, bala nhämana ŋanya ŋunhiyi moḻ'ŋunhanydja liŋguwuynha dhuḻ'yunara, bala yurru ŋayi ŋunhiyinydja yolŋu walŋana nhina, yakana yurru ŋayi rakunydhirrinydja.”
Yuwalkthi ŋayi Mawtjitjthunydja djämana‐wala yana ŋunhi moḻ'ŋu lätuŋdja, bala yana ŋal'maraŋala dharpalilina, ŋunha wal'ŋu garrwarlili. Ga ŋula yol yolŋu ḻäwunharanydja moḻ'ŋuwuŋu, ŋayinydja ŋuriŋiyinydja yolŋuyu nhäŋala bakuruŋalana ŋunhi moḻ'ŋunydja dhuḻ'yunarana liŋguwuynha, bala yana ŋayi ŋunhiyinydja yolŋu baḏarraŋ'thinana.


























Ga dhurrwaraŋuru ŋuliŋurunydja walala Yitjuralpuyŋunydja giṯthurrunana marrtjina, bala walala wäŋaraŋala nhinananydja ŋunhiliyina wäŋaŋura gumurr‐waṉarra'ŋurana, Mawapnha wäŋaŋura.
Ga ŋulinyaramirriyunydjayi buŋgawanydja yukurrana nhinana Balak yäku, buŋgawa ŋayi ŋurikiyi Mawappuyŋuwu yolŋu'‐yulŋuwu, ga ŋäkula ŋayi yukurrana ŋunhiyi Yitjuralpuyŋunhanydja miṯtjinha, nhaltjarra walala ŋunhi bumara baḏuwaḏuyurruna Yamarpuyŋunha yolŋu'‐yulŋunha.
Bala walalanydja ŋunhi Balaktja ga miṯtjinydja nhanŋu wirrkina beyaṉiyina dhika ŋurikiyi Yitjuralpuyŋuwunydja miṯtjiwu,
bala walala waŋanana ŋurukala ŋurru'‐ŋurruŋuwalanydja bitjarrana, “Way, guḻku'na ŋunha mirithirrina yulŋunydja, dhaŋaŋnha dhikana miṯtjinydja Yitjuralpuyŋunydja. Galkina walala yurru baḏuwaḏuyunna ŋilimurrunha warrpam'thunna, bitjanna yurru bitjan ŋuli buliki'yu ḻuka marrtji mulmu ḏulŋurr'yun ḻiw'marama, bitjandhina yurru.”
Ga ŋunhilinydja wäŋaŋura galki, yolŋu djawarrkmirri yukurrana nhinana yäku Baylam, ga ŋayinydja ŋunhi buŋgawayunydja dhäwu'na djuy'yurruna ŋurikiyi Baylamgunydja, waŋana bitjarrana, “Ŋarranydja djäl nhuŋu, nhe yurru marrtji lili guŋga'yun ŋarranha, liŋgu yolŋu walala miṯtji ŋunha marrtjina lili ŋulaŋuru Yetjipŋuru, ga dhuwalana walala yukurra nhinanydja galki ŋilimurruŋgalana wäŋaŋura, yurru guḻku'na mirithirri yulŋunydja miṯtjinydja, galki walala yurru djaw'‐djawyun marrtji wäŋanydja ŋilimurruŋguna ŋula nhä malanha.
Go, marrtjiya lili nhe yurru ŋi' buku‐djulŋi, ga waŋiyanydja walalanha biyaka buku‐wuykthurra nyirawunuŋana, märr yurru ŋanapurru marrtji, bala gukumana walalanha dhipuŋurunydja yurru wäŋaŋuru. Ŋarra marŋgi nhuŋunydja, ŋunhi nhenydja ŋuli waŋa ŋula yolku wekamanydja ŋayaŋu‐ŋamathinyaramirri yana dhäruktja, bala yolŋunydja ŋayi ŋuli ŋunhiyi nhina yukurra ŋayaŋu‐djulŋithirrina, goŋmirrina dhikana yana, ga ŋunhi nhe yurru waŋa buku‐wuykthundja nhaltjandja ŋula yolnha, ga ŋayinydja yurru ŋunhi yätjnha yanana marrtji yolŋuwu ŋurikiyi.” Bitjarra ŋayi ŋuriŋiyi buŋgawayunydja djuy'yurruna dhäruktja nhanŋu Baylamgunydja.
Bala ŋurru'‐ŋurruŋuyunydja walalay ŋuriŋi Mawappuyŋuyunydja märraŋala guḻku'na mirithirrina rrupiyanydja ga girriny'tja malanha, bala gäŋala wekanharawu mundhurrnha nhanŋu Baylamguna, bäyimnha bitjarrana ŋurikiy buku‐wuykthunarawuynha. Bala walala marrtjinanydja yukurrana, ga ḻakaraŋala nhanbala Baylambanydja dhäruknha ŋunhiyina ŋanya buŋgawanhana.
Ga ŋayi Baylamdja waŋana bitjarra, “Way walala, dhiyala nhuma yurru nhina ŋi' ŋarrakala, waŋgany munha. Ga ŋarranydja yurru ŋäŋ'thun Godnha Garraynha. Mak ŋayi ḏukṯuk ŋarraku marrtjinyarawu, mak yaka ŋayi ḏukṯuk ŋarraku marrtjinyarawu.” Bala walala ŋunhi dhäwu'mirrinydja walala nhinanana yukurrana ŋunhiliyi waŋganynha munha yakurr.
Ga ŋuliwitjarrayi munha‐ŋupara ŋayi Garrayyunydja ŋanya waŋana Baylamnha bitjarra, “Yol walala ŋunha ḏarramuwurrunydja marrtji ŋorra'‐ŋurra nhokala wäŋaŋuranydja?”
“Ŋunhanydja ḏarramuwurru nhanukuŋu buŋgawawuŋu djuy'yunara Mawappuyŋuwuŋu, ŋayi ḏukṯuk ŋarraku, ŋarra yurru be marrtji bala, ga buku‐wuykthun ŋunha yolŋu'‐yulŋunha, ŋunhi walala marrtjina beŋuru Yetjipŋuru,” bitjarra ŋayi Baylamdja.
<range>
Ga ŋayi Garraynydja waŋana nhanukala Baylamgala bitjarra, “Yakana yurru nhe marrtji. Yaka waŋiya buku‐wuykthurra ŋunhiyi yolŋu'‐yulŋunha Yitjuralpuyŋunhanydja, liŋgu walalanydja liŋguwuynha ŋunhiyi ŋarrakuŋunydja goŋmirriyanharana.”
Wiripuŋuyunydja munhakumirri goḏarr'mirri ŋayi gaŋgathina, bala ŋayi waŋanana ŋunhiyi bo'puyŋunhanydja walalanha bitjarra, “Gatjuy balayi marrtjiya roŋiyiya ŋi'. Yaka dhuwala ŋarra yurru marrtjinydja nhumalaŋgala bay', liŋgu Garray ŋarraku waŋana yaka'yurruna marrtjinyarawu.”
Bala walala roŋi'‐ruŋiyinanydja, ga ḻakaraŋala nhanbala ŋuripa buŋgawawanydja bitjarrana. “Bäyŋu bay'. Yakana ŋayi yurru marrtji lili,” bitjarra.
Bala ŋayinydja ŋuriŋiyinydja Balakthunydja buŋgawayu wiripu‐guḻku'nhana djuy'yurruna be dharrpalmirrinhana wal'ŋu yolŋu'‐yulŋunha, bala walala marrtjina ga bunana Baylamguna, ga waŋana bitjarra ŋanya, “Way ŋunha buŋgawanydja waŋana bitjarra, ‘Nhe yurru marrtji yana.’ Wirrki yana ŋayi waŋananydja ŋunha nhuŋu, nhe yurru marrtji,
<range>
ga bäyimdja nhuna ŋayi yurru mirithirri guḻku'yu dhika wal'ŋu; yana waŋiya ŋanya nhäku nhe ḏukṯuk, ga ŋayinydja yurru nhuŋu wekamana yana. Marrtji yurru nhe yana yulŋunydja, bala yana buku‐wuykthunna nhe yurru ŋunhi yolŋu'‐yulŋunhanydja.”
Bala ŋayi Baylamdja waŋana buku‐wakmaraŋala bitjarra, “Ŋunhi ŋayi yurru buŋgawayu ŋuruŋu wekama warrpam'thundja ŋarraku nhä ŋayi yukurra ŋayathama, ŋarranydja yurru yakana marrtji. Ŋarranydja yurru ŋunhina liŋgu warkthun ŋunhi nhaltjan ŋayi yurru Garrayyu ŋarranha waŋa.
Yurru ŋorriya warray yulŋunydja nhuma yurru, dhiyala warray, ga ŋarranydja yurru waŋa dhä‐wirrka'yun Garraynha biyapul. Mak ŋula ŋayi yurru dhäruk wekama ŋarraku wiripuna.”
Ga ŋuriŋiyinydjayi munhayu ŋayi Garray waŋana bitjarrana nhanukala Baylamgala, “Baylam, ŋunhi walala yurru nhuna dhiyaŋu walalay garr'yun biyapulnydja, ga nhenydja yurru marrtji yana, yurru djämanydja nhe yurru ŋunhiyi yana liŋgu ŋunhi ŋarra nhuŋu yurru waŋa ḻakarama.”
Ga wiripuŋuyuna goḏarr'mirri, bala ŋayi Baylamdja marrtjinana walalambala malthurrunana.
Yurru ŋayi Garraynydja Godtja ŋaramurryina warray Baylamgala, liŋgu marrtjina ŋayi yukurrana, märr bini ŋayi buku‐wuykthuna manapana nyirawununha Yitjuralpuyŋunha, yana märranharawu rrupiyawu. Marrtjinanydja ŋayi yukurrana yarraman'thu bala Baylam, bala ŋayi Garrayyunydja yänguŋala djiwarr'wuynha warray yolŋunha, ŋayi yukurrana dhärrana dhukarrŋura goŋ‐mandjawakmirri warray, gungaŋala yukurrana ŋunhiyi dhukarr.
Ga ŋayinydja ŋuriŋinydja yarraman'thunydja nhäŋala ŋunhi djiwarr'wuynha yolŋunha, ŋayi bini wutthuna Baylamnha, bala ŋayi ŋunhi yarraman'tja bilyurruna, bala waṉḏina gali'lilina gatjpaḻ'yurruna. Ga ŋayinydja ŋanya Baylamdhunydja bartjunmaraŋala ŋunhi yarraman'nha, bilmaraŋala ŋunhiwalayi balayi dhukarrlili.
Ga mukthurruna yana maṉḏa marrtjina yukurrana ŋunhiyi yarraman', ga Baylamdja marrtjina gorruŋala bala. Ga biyapul ŋayi ŋunhiyi djiwarr'wuy yolŋu djingaryurruna yukurrana dhukarrŋura yana ṉapuŋga', gungaŋala dhukarr, yurru gali'ŋuranydja maṉḏanyŋuŋura ŋunhilimiyi dhukarrŋuranydja ḻoḻu yukurrana dhärrana ḏälnha.
Nhäŋala ŋayi ŋunhi djiwarr'wuynha yolŋunha ŋuriŋi yarraman'thunydja, ŋayi bini ŋunhi waṉḏinya muka yulŋunydja, yana ŋayi dhä‐ŋal'yurruna ḻoḻulilina, bala buḻŋu'kuŋala djalkirina ŋanya Baylamnha. Ga biyapul ŋayi Baylamdhunydja bartjunmaraŋala ŋanya ŋunhiyi yarraman'nha wirrkina.
Ga mukthurruna yana maṉḏa marrtjina yukurrana, ga biyapul ŋayi nhäŋala ŋuriŋiyi yarraman'thu djiwarr'wuynha yolŋunha ŋunhi, bala wirrkina ŋayi dhika beyaṉiyinanydja, yurru bäyŋuna nhanŋu dhaḻakarrnydja waṉḏinyarawunydja ŋurikiyi yarraman'kunydja, yana ŋayi ŋorranana ŋunhilina bäymana dhukarrŋurana. Ŋayinydja ŋunhi Baylamdja wirrkina wal'ŋu maḏakarritjthina nhanŋu, bala ŋayi dharpana märraŋala, bala bartjunmaraŋalana ŋanya yukurrana ŋunhiyi yarraman'nhanydja, bumarana yukurrana wirrkina.
<range>
Bala ŋayi Garrayyunydja dhärukmirriyaŋala ŋunhiyi yarraman'nhana, bala ŋayi waŋana dhärukmirriyinana bitjarrana bitjan ŋuli yolŋu waŋa yukurra, waŋana bitjarrana, “Nhäku nhe yukurra bartjunmaramanydja ŋarranha? Nhä dhika ŋarra djarrpi'kuŋalanydja nhuŋu, ŋunhi nhe ŋarranha bartjunmaraŋala ḻurrkun'mirri?”
Ga ŋayinydja Baylamdja waŋana bitjarra, “Ŋaḻwa'yun nhe yukurra dhuwala, wakalkuma ŋarranha. Ŋunhi bini ŋarra mandjawakmirrinydja, ŋarra bini nhuna dharpunhana,” bitjarra.
Ga ŋayinydja yarraman'tja waŋana bitjarra, “Ŋarranydja dhuwala be muka nhuŋuway yarraman', ga bitjanna liŋgu ŋarra nhuna gämanydja ŋuli yukurra ḻatju'kuma dhika ŋiniya?”
Bala ŋayi Garrayyunydja maŋutjina ḻapmaraŋala Baylamnhanydja, bala ŋayi nhäŋalana ŋunhi djiwarr'wuynhanydja yolŋunha, ŋayi yukurrana dhärrana goŋ‐mandjawakmirri, bala yana ŋayinydja ŋurrkanhaminana marrtjina Baylamdja ŋunhimala yana dhukarrlili, bukunydja djuḻuḻ'maranhaminana.
Bala ŋayi ŋunhi djiwarr'wuy yolŋu waŋana bitjarra, “Nhäku warray nhe ŋunhi bartjunmaraŋala buku‐ḻurrkun'mirrinydja ŋunhi yarraman'nhanydja? Ŋarranydja ŋunhi marrtjina lili ḏaḏawmaranharawu nhuŋu, märr yurru nhe yaka marrtji ga guykthun waŋa nyirawunuma Yitjuralpuyŋunha.
Ŋarra bini nhuna bunha muka yulŋunydja, yurru ŋayi yarraman'thunydja nhäŋala ŋarranha, bala walŋakuŋalana nhuna.”
Ga ŋayi Baylamdja bitjarrana waŋana, “Yo, ŋarrapi dhuwurr‐yätjthinanydja. Yaka ŋarra nhuna nhäŋala. Ŋarra yurru dhuwala marrtji roŋiyirrina balayi ŋi'?”
Ga ŋayi ŋunhiyi djiwarr'wuynydja yolŋu waŋana bitjarra, “Marrtji warray nhe yurru yulŋunydja, dhiyapa walalambala ḏarramuwurrumbala malthun warray, yurru waŋanydja nhe yurru ŋunhiyi dhäruktja liŋgu ŋunhi nhaltjan yurru ŋarra nhuŋu dhäruk wekama waŋanharawu.” Bala ŋayi marrtjinana Baylamdja, mukthurrunana malthurrunana yana walalambala.
Bala ŋayi buŋgawayunydja ŋuriŋiyi Balakthunydja ŋäkulana ŋanya Baylamnha, ŋunhi ŋayinydja yukurrana marrtjinana lili, withiyarana ŋanya, bala yana ŋayi marrtjinana nhanŋu gumurr‐wunanhaminyarawuna. Bala ŋayi waŋana bitjarrana ŋanya Baylamnha,
“Nhäku warray nhe ŋunhi yakanydja marrtjina lili ŋulinyaramirriyu ŋunhi ŋarra nhuŋu ŋäthili gawaw'yurruna? Nhenydja ŋunhi guyaŋina yanapi ŋarra nhuna bäyŋu bini wekanha bäyim? Ŋarranydja dhuwala ḻukunydja yolŋu, biyapul ŋarra girri' guḻku'mirri. Buku‐wuykthurra nhe yurru yana nyirawunuŋa yulŋunydja ŋunha Yitjuralpuyŋunhanydja, bala ŋarranydja nhuna yurru bäyimnha guḻku'yuna dhikana rrupiyayu.”
Ga ŋayi Baylamdja waŋana bitjarra, “Dhuwalana ŋarranydja, yurru waŋanydja ŋarra yurru ŋunhiyina bili waŋganynha dhäruk ŋunhi ŋayi yurru Garrayyu wekama ŋarrakala waŋanharawu.”
Bala ŋayi Baylamdja marrtjina, manapanna maṉḏa buŋgawana ŋunhi.
<range>
Ga wiripuŋuyunydja munhakumirri goḏarr'mirri, maṉḏa marrtjina ḏuwaṯthurruna bukulilina, ga ŋulaŋuruna maṉḏa yukurrana nhäŋalanydja djipmaraŋalana bukuŋuruna Yitjuralpuyŋunhanydja, walala yukurrana nhinana wäŋaraŋala ŋunhiliyi ŋoyŋura wäŋaŋura.
Ga ŋayi Baylamdja waŋana bitjarra, “Ŋali yurru djäma barŋ, märr ŋali yurru mundhurr wekama wäyin bathan dhiyala.” Bala maṉḏa djämanydja ŋunhiyi barŋ, dhunupa bathara mundhurrnha wekaŋala buliki'na ga bembina.
<range>
Ga ŋuliŋurunydja dhurrwaraŋuru ŋayi Baylamdja marrtjina bala gänaŋulilina, bala ŋayi Garrayyunydja wekaŋala dhäruknha nhanŋu waŋanharawuna Baylamgu.
<range>
<range>
Bala ŋayi roŋiyinanydja ŋunhiyi Baylamdja, nhäŋala Balaknhanydja, ŋayi yukurrana dhärrana ŋunhili bäyma dhaliyarra'ŋurana galki, wiripu‐guḻku'wala dhambay ŋurikala ŋunhi Mawappuyŋuwala ŋurru'‐ŋurruŋuwala.
Bala ŋayi waŋanana dhunupana Baylamdja bitjarrana gam', “Yo, ŋayi Balakthunydja gäŋala ŋarranha lili dhipala warray, märr ŋarra yurru buku‐wuykthun yukurra yolŋu'‐yulŋunha Yitjuralpuyŋunha miṯtjinha.
Nhaltjan dhika ŋarra yurru walalanha buku‐wuykthundja? . . . ŋunhi ŋayi ŋuli yaka Godthunydja walalanha buku‐wuykthun yukurra?
Dhipuŋurunydja gay' bukuŋurunydja ŋarra yukurra nhämana ŋunhayi yolŋu'‐yulŋunhanydja biyapulnha gal'ŋu dhaŋaŋnha miṯtji. Wiripuŋuyunydja miṯtjiyu bäpurru'yu yukurra ḻakarama walalanha nhäŋiniŋ' ḻakaramana, yurru ŋayi Godthunydja yukurra walalanha goŋmirriyama warray dhika wal'ŋu, biyapul warray ŋurikala wiripu‐guḻku'walanydja bäpurru'wala.
Ŋayinydja walalanha Garrayyunydja biyapul warray djäma dhaŋaŋguŋala, biyapulnha wal'ŋu bothurrumiriwnha ŋunhiyi yulŋunydja, ga ḻakaramanydja ŋayi ŋuli walalanha Godthu ŋayaŋu‐dhunupamirrina yana. Ŋe, ŋarrana ŋuli rakunydhi biyakuyi ŋayaŋu‐yal'yunaranydja, bitjan walala.”
Bala ŋayi Balaktja mirithinana maḏakarritjthina Baylamgalanydja, ga waŋana bitjarrana, “Way, mukthurrana nhe! Nhäku nhe yukurra dhuwala waŋa bitjandhinydja?” bitjarra. “Ŋarranydja ŋunhi waŋana nhe yurru walalanha yukurra buku‐wuykthun, ga nhenydja walalanha goŋmirriyama yukurra dhiyaŋi nhokala dhärukthu warray.”
Ga ŋayi Baylamdja waŋana bitjarra, “Ŋarranydja yurru waŋa ŋunhi yana liŋgu dhäruk ŋunhi nhaltjan ŋayi yurru Garrayyu dhäruk wekama ŋarrakala.”
Bala ŋayi Balakthunydja garr'yurrunana Baylamnhanydja wiripuŋulilina wäŋalili, bala ŋuliŋuruyinydja ŋayi nhäŋala märr‐ḻurrkun'nhana Yitjuralpuyŋunhanydja. Ga biyapul ŋayi Balak waŋana Baylamgala, “Ma' biyaka buku‐wuykthurra walalanha,” bitjarra.
<range>
Bala biyapul ŋayi Baylamdja waŋana ŋunhiyi warray liŋgu yana Godku warray dhäruk, bitjarra gam'. “Way Balak, mäkiri'‐witjurra dhiyaku dhärukku gam'.
<range>
<range>
<range>
Godtja dhuwala ganaŋ'thun yukurra yolŋu'‐yulŋuwalanydja. Yolŋu'‐yulŋuyu warray ŋuli bothirrinydja ḻakarama yukurra, yurru Godtja dhuwala gäna wal'ŋu, yakana ŋayinydja ŋuli bothirri ḻakarama. Ŋalinydja ŋuli yolŋuyunydja dhuwala djambi warray ḻiya ŋitjalaŋguway, yurru Godthunydja ŋayipinydja ŋuli yaka warray djambi, ŋayinydja ŋunhi warray liŋgu, ŋupanayŋu warray djambimiriw. Ŋunhi ŋayi ŋuli dhawu'‐nherraṉdja ŋula nhä, djämana ŋayi ŋuli yana yulŋunydja; Ga waŋa ŋayi ŋuli dhäruktja, bala ŋayi yurru maḻŋ'thunna yana.
Ŋayinydja Godtja waŋana bitjarra ŋarrakala, ‘Ŋunhanydja goŋmirriyaŋa yolŋunha walalanha ya',’ bitjarra, ga ŋunhi ŋayi ŋuli Godthu goŋmirriyamanydja wal'ŋu ŋunhi yolŋu'‐yulŋunha, ŋarranydja yurru yakana gulmarama ŋanya ḏaḏawmarama.
Yitjuralpuyŋunydja dhuwalanydja bäpurru' yakana yurru yukurra marrtji marikurru, liŋgu Garray Godtja walalaŋgu warray Waŋarr, ŋurruŋunydja wal'ŋu ŋayi buŋgawanydja walalaŋgu, galki ŋayinydja walalaŋgala yana.
Godtja dhuwala be wal'ŋu ganydjarr‐ḏumurru ŋayi, ga walalaŋgala ŋayi gali'ŋuranydja ŋunha; Ŋayipi yana walalanha dhawaṯmaraŋalanydja beŋuru Yetjipŋurunydja, ga buma ŋayi ŋuli baḏuwaḏuyun warrpam'thun walalaŋgu miriŋunhanydja.
Yakana yurru ŋula yolthu buku‐wuykthundja Yitjuralpuyŋunha, yakana yurru ŋula yolthu walalanha buma ŋula marrŋgitjkunharayunydja be romdhu. Walala yurru yolŋu'‐yulŋuyunydja nhäma ŋunhiyi Yitjuralnhanydja miṯtjinha, bala waŋa yurru bitjanna, ‘Yuwalk warray ŋunha walalanha Godthunydja yukurra goŋmirriyama warray dhika wal'ŋu.’
Ŋunhiyi miṯtji Yitjuralpuyŋunydja ḏälmirrina wal'ŋu dhikana, bitjan maḏakarritjmirri wäyin; yakana ŋayi yurru ŋunhiyi ŋorranydja yukurra, yana liŋgu ga ḻuka ŋayi yurru dhawar'maramana yana ŋunhi, ŋunhi nhanukuŋu bunhara.”
Bala ŋayi Balaktja waŋana bitjarra, “Way yaka! Yaka walalanha biyakayi goŋmirriyaŋa yukirriya.”
Ga ŋayi Baylamdja waŋana bitjarra, “Liŋgu ŋarra nhuŋu ŋunhi ḻakaraŋalanydja, ŋarra yurru bukmak yana djäma dhika nhä ŋunhi ŋayi ŋuli ŋarrakala Garrayyu wekama.” Ga biyapul ŋayi Balak waŋana Baylamgala bitjarra, “Go marrtjiya malthurra ŋarraku wiripuŋulili wäŋalili. Mak ŋayi yurru Godthu dhäruk wekama nhuŋu buku‐wuykthunarawu Yitjuralpuyŋuwu.” Bala ŋayi Garraywu Garrkuḻuktja ŋunhi walŋa bunana Baylamgala, ga biyapul ŋayi waŋana Godku dhäruk, goŋmirriyaŋala ŋunhi Yitjuralpuyŋunha.













Ga ŋayinydja Balaktja ŋaramurryina wirrkina dhika, waṉa‐ŋara'‐ŋarakayinana, waŋana bitjarrana, “Mukthurrana. Ŋarranydja nhuŋu ŋunhi wäthurruna, märr nhe yurru buku‐wuykthun ŋarraku miriŋunha, ga nhenydja buku‐ḻurrkun'mirri warray goŋmirriyaŋala walalanha.
Gatjuy marrtjiyana wäŋalilina. Ŋarranydja ŋunhi nhuŋu dhawu'mirriyaŋala mundhurr, yurru yakana ŋarra nhuŋu yurru wekamanydja, liŋgu ŋayi Garrayyunydja wiripu warray dhäruktja nhokala wekaŋala waŋanharawunydja.”
Ga ŋayi Baylamdja waŋana bitjarra, “Liŋgu muka ŋarra ŋunhi dhäruktja wekaŋala nhokalaŋuwala dhäwu'mirriwalanydja, ga yakana ŋarra yurru djuḻkmarama dhäruktja Garraynha. Yakana ŋarra yurru djäma ŋarrakalaynydja ŋarra ḏukṯukthu, bäyyi ŋunhi nhe ŋarraku yurru be buku‐yattjatkunharanydja wekama; ŋarra yurru waŋanydja ŋunhiyi yana liŋgu dhäruk ŋunhi ŋayi yurru Garrayyu ŋarrakala wekama dhäruk waŋanharawu.”
<range>











































































































Bala ŋayi Garraynydja waŋanana Mawtjitjkala bitjarrana, “Marrtjiya bala bukulili wal'ŋu ŋunha ya'. Ŋuliŋuruyinydja nhe yurru nhämana marrtji wäŋana, ŋunhina wäŋa ŋunhi ŋarra yurru wekama Yitjuralwu miṯtjiwu, yana nhe yurru nhämana marrtji yulŋunydja ŋunhiyi wäŋanydja, yurruna nhe yurru rakunydhirrinydja. Yo, nhuŋu wäwa'mirriŋu Yärundja liŋguna rakunydhina, ga nhenydja yurru bitjandhi liŋgu rakunydhirri dhiyalana gay', yakana nhe yurru gulŋiyirri ŋunhiwalayinydja wäŋalili,
<range>
liŋgu nhuma maṉḏa nhepi ga Yärun, yaka nhuma ŋarraku dhäruk märraŋala ŋunhala ŋunhi wäŋaŋura yäkuŋura Miripa. Bukmakthu yolŋuyunydja walalay yukurrana morrumurruny'tja ŋarranha. Walala bini nhänha muka ŋarraku ganydjarr bathalanydja, yurru nhumanydja yaka warray ŋunhiyi waŋananydja dhäruktja, märr bini ŋunhiyi gapunydja waṉḏinyana yana ŋuliŋuruyi guṉḏaŋuru ŋuriŋina liŋgu ŋarrakalaynha wal'ŋu ganydjarryu.”
Bala ŋayi ŋuliŋuruyinydja Mawtjitjtja bukumirriyaŋalana bitjarrana, “Garray, nhepina dhuwala walŋa‐wekanhamirrinydja, nhokalaynha yurru walŋanydja yukurra marrtji. Garray, nhepina yurru djarr'yurranydja yolŋunhanydja ŋunhi yurru ŋayi ŋurruŋuna ŋuriki yolŋu'‐yulŋuwuna bukmakkuna, dhäŋuru dhipuŋurunydja ŋunhi ŋarra yurru rakunydhirri.
<range>
Djarr'yurranydja ŋunhiyi yolŋunhanydja ḏarramunhanydja ŋunhi walala yurru märr‐yuwalkthirri, märr‐nherraṉmirri gal'ŋu nhanukala, märr yurru walala dhäruk marrtji märrama ŋanya bala, märr yurru walala djuḻkthun ŋurikiyi miriŋuwunydja. Ŋarranydja ḏukṯuk nhokalaŋuwu yolŋu'‐yulŋuwu, walala yurru nhina waŋgany yana ŋurruktja, dhapirrk yana, yaka barrku'‐barrkuwatjthirri, bitjan ŋuli wäyin mala ŋunhi bembi djäkamiriwŋura.”
Bala ŋayi Garraynydja waŋana bitjarra Mawtjitjkala, “Garr'yurranydja nhe yurru Djatjuwanha, liŋgu ŋarrakunydja walŋamirrinydja Birrimbirr nhina yukurra nhanukala. Gäŋanydja ŋanya garr'yurranydja bala Ŋurruŋuwala Ḏalkarra'mirriwala yolŋuwala, Layatjawala yäkuwala, bala nhe yurru goŋ‐ŋal'yunna nhanukala muḻkurrlilina.
Ga ŋunhalayinydja maŋutjiŋura bukmakkalanydja nhe yurru waŋa bitjanna, ‘Dhuwalanydja gay' ḏarramu djarr'yunara nhanukuŋuwaynha yana Godkuŋuna, ŋayina yurru dhuwalayinayi nhumalaŋgu ŋurruŋunydja.’”
Ga biyapul ŋayi Garray waŋana Mawtjitjkala bitjarranydja, “Dhipuŋurunydja‐wala yakana yurru nhepinydja yukurra gänanydja ŋurruŋu nhina, nhuma maṉḏa yurru rrambaŋina djingaryundja ŋurruŋunydja walalaŋgu, märr yurru ŋuriŋiyi yolŋu'‐yulŋuyu Yitjuralpuyŋuyunydja miṯtjiyu dhäruk märrama ŋanya Djatjuwanhanydja.
Bala ŋayi yurru Djatjuwayunydja ŋäŋ'thun guŋga'yunarawu nhanŋuway ŋayi ḏalkarra'mirrinhana, bala ŋayi yurru ŋuriŋiyi ḏalkarra'mirriyunydja yolŋuyu maḻŋ'marama marrtji Garraywuna djäl, nhäku ŋayi Garray ḏukṯuk walalaŋgu djämawu, bala ŋayi yurru ŋuriŋiyi ḏalkarra'mirriyunydja ḻakaramana Djatjuwawalanydja ga ŋurikala yolŋu'‐yulŋuwala, bala walala yurru malthunna yana dhärukku ŋurikinydja ḏalkarra'mirriwunydja.”
Bala ŋayi Mawtjitjthunydja märraŋalana yana dhäruktja, nhaltjarra ŋayi Garrayyu ḻakaraŋala yukurrana nhanukala. Märraŋalana ŋayi ŋunhiyi Djatjuwanhanydja, bala nherrarana ŋanya maŋutjimara ŋurikala ḏalkarra'mirriwala ga bukmakkalana.
Goŋ‐ŋal'yurrunanydja ŋayi Mawtjitj ŋunhi Djatjuwawala muḻkurrlilinydja, bala ŋayi waŋanana ŋuriki yolŋu'‐yulŋuwunydja bitjarrana, “Dhuwalana gay yolŋu yurru nhumalaŋgu ŋurruŋunydja dhurrwaraŋuru ŋuliŋurunydja ŋunhi ŋarra yurru rakunydhirri. Nhumanydja yurru malthun dhiyakunayi yolŋuwunydja yuwalkkuma yana.”
































































































































































































































































































































Ŋayi waŋananydja bitjarra, “Ŋunhala ŋunhi bukuŋuranydja Djäniyanydja yäkuŋura Garrayyu ŋilimurruŋgala Godthu waŋana bitjarra, 'Dhiyalanydja bukuŋura ŋunhi nhuma yukurrana nhinana märr‐weyinnha.
Gonha'yurrana dhuwalayi wäŋanhanydja, ga marrtjiya mukthurrana‐wala yana. Wekaŋalanydja ŋarra ŋunhi ŋunhiyinydja wäŋa Gaynanbuynydja nhumalaŋguway, bukmak ŋunhi ŋarra dhawu'‐nherrara yukurrana ŋäthili nhumalaŋgalaŋuwala märi'muwala.
Ŋunhiyi wäŋanydja nhumalaŋguway yana. Marrtjiyana‐wala yana, bala gulŋiyiyana ŋunhiwalayi wäŋalilinydja. Djaw'yurrana yana ŋuliŋuruyi miriŋuwalanydja, bala nhiniyana wäŋaraŋana yukirriya, märr yurru ŋunhiyi wäŋanydja goŋŋura nhumalaŋgalaynha yana.’” Ga bitjarra ŋayi yukurrana God waŋananydja.








































































































Ga ŋayinydja Mawtjitjtja waŋana bitjarra, “Dhäruktja märraŋa ŋi dhuwalayinydja rom malanha, ŋunhi ŋarra yukurra waŋa nhumalanha marŋgikuma, märr yurru nhuma yukurra nhina walŋa yana. Ŋuli nhuma yurru ŋayathama yukurra dhuwalayi romnha baṯ bitjandja, nhumanydja yurru gulŋiyirrina ŋunhiwalayi wäŋalili ŋunhi ŋayi Garrayyu dhawu'‐nherrara ŋilimurruŋgalaŋuwala märi'muwala, ŋunhayina yurru nhumalaŋgu wäŋanydja gupaḏalkunharawuna‐wala nhinanharawu.
Garrayyu ŋilimurruŋgala Godthunydja nherrara dhuwalayi romdja nhanukalaŋuwu yolŋu'‐yulŋuwu. Dhäruktja märraŋa warrpam'thurra yana dhuwalayinha romnhanydja. Yakana biyapulnydja marrtjiya bukulili ŋal'‐ŋalmaraŋa bala wiripunydja malanha rom, ga yaka yana ŋula waŋgany rom ḏupthurra.
Liŋguna nhuma nhäŋala ŋunhiyi, ŋunhi ŋayi Garrayyu bumara warrpam'thurruna dhawar'maraŋala ŋunhinhanydja yolŋu'‐yulŋunha ŋunhi walala yukurrana buku‐ŋal'yurruna wiripuŋuwu waŋarrwu Bälwu yäkuwu.
Ga nhumanydja wiripu‐guḻkuny'tja dhuwala mukthun walŋamirri yana, liŋgu yuwalkkuŋala yana nhuma yukurrana ŋayathaŋala dhuwalayi rom, ga malthurruna nhuma yukurrana nhokalayŋuwu Garraywu Godku.
“Ŋarra nhumalanha liŋgu marŋgikuŋalanydja ŋunhiyi rom ŋunhi ŋilimurruŋgala Garrayyu Godthu wekaŋala, ga ŋunhi nhuma yurru gulŋiyirrinydja ŋunhiwalayi wäŋalilinydja, nhuma yurru ŋayathamanydja baṯ bitjan yana dhuwalayi romnha, märr yurru ŋuruŋu wiripu‐guḻku'yunydja miṯtjiyu bäpurru'yu nhämana nhumalanha, bala ḻakarama nhumalanha yurru ḻiya‐djambatjmirrina, liŋgu nhuma marŋgina ŋamathanharawunydja nhinanharawu. Ŋilimurruŋgunydja God dhuwala ŋayi galki yana ŋilimurruŋgala, ŋäma ŋayi yukurra ŋilimurrunha, ŋunhi ŋilimurru ŋuli gawaw'yun bala guŋga'yunarawu nhanukala, yurru ŋuriŋinydja walalaŋgala waŋarryunydja yakana yurru walalanha guŋga'yun.
<range>
<range>
Dhuwalayi malanha manymak yana dhunupa romdja wal'ŋu; yakana ŋuli wiripuŋuyunydja bäpurru'yu yukurra ŋayathama ŋamakurru' rom, balanyara bitjan dhuwala gay' ŋunhi ŋarra yukurra nhumalanha marŋgikuma dhiyaŋu‐wala.
“Gurrum'thurra walala yulŋunydja. Yaka meṉguŋanydja ŋunhiyi malanha rom ŋunhi nhuma nhäŋala yukurrana nhumalaŋgalay nhuma maŋutjiyu nhumapi, liŋgu dhärrana nhuma yukurrana ŋunhala bukuŋura Djäniya yäkuŋura, gumurrŋurana wal'ŋu nhanukala Garraywala, ŋunhi ŋayi yukurrana waŋana ḻakaraŋala ŋarrakala. Ḻakaraŋa ŋunhiyi dhäwu' nhumalaŋgalaŋuwa yumurrku'wanydja ga nhumalaŋgalaŋuwa gutharra'mirriŋuwa walalambala, märr yurru nhuma yaka muka meṉguma. Yo, nhumanydja ŋäkula warray ŋunhi ŋayi Garrayyu ḻakaraŋala bitjarra ŋarrakala, ‘Ḻiw'maraŋa ŋunha yolŋu'‐yulŋunhanydja, ŋarranydja ḏukṯuk walala yurru ŋäma ŋarranha dhäruk, märr yurru walala marŋgiyirri yukurra ŋarraku, ŋunhi ŋarranydja gäna wal'ŋu ŋula nhämiriw, märr yurru walala borrk‐beyaṉiyirri ŋarraku, ga dhäruk märrama yurru ŋarranha yuwalkkuma yana wal'ŋu gupaḏalkuma, ga marŋgikuma marrtji djamarrkuḻi'nhana walalaŋguway walala malthunarawu ŋarraku borrk‐beyaṉiyinyarawuna.’
<range>
“Yo, nhinananydja nhuma yukurrana galki wal'ŋu yana ŋunhala bukuŋuranydja, ŋunhi ŋayi Garray marrtjina maḻŋ'maranhamina ŋanyapinyay ŋayi ŋunhala bukuŋura, bala bukunydja ŋunhi marrtjina nhäranana bitjarrana bitjan gurthayu, gungaŋala yukurrana ŋunhi ŋäkirrmaraŋalanydja dhirrimukthuna maŋandhu.
Ŋäkula warray nhuma yulŋunydja rirrakaynydja ŋanya Garraynha, ŋunhi ŋayi waŋana ŋuliwitjarrayi gurthakurrunydja, yurru yakana nhuma nhäŋala ŋanya rumbalnydja.
Yo, ŋayipinydja Garrayyunydja nhumalaŋgala ḻakaraŋala, nhuma yurru nhina yukurra dhambay‐manapan waŋganydhirri nhanukala, ŋunhili liŋgu dhawu'‐nherraṉarawuyŋura ŋunhi ŋayi nherrara nhumalaŋgala, ga rom nhanŋu nhuma yurru märrama yana ŋunhiyi ḏämbumirri ga ḏämbumirri ŋunhi ŋarra wukirri marrtjina guṉḏalili maṉḏaŋulili ŋunhiyi romdja.
Yo, Garrayyunydja ŋarrakala ḻakaraŋala, ŋarra yurru bukmakkuma yana marŋgikumanydja nhumalanha ŋuliŋuruyi romŋurunydja malaŋuŋuru, nhaltjan nhuma yurru yukurra nhina ŋunhala ŋunhi, ŋunhi nhuma yurru gulŋiyirri.”
“Yo, Garraynydja nhumalaŋgala waŋana gurthakurru yana ŋunhili bukuŋuranydja, yakana nhuma ŋanya nhäŋala ŋula rumbalnydja.
Ŋuli nhuma yurru djäma rumbalkumanydja, ŋula nhä yurru yolŋukumanydja, bitjan ŋarirri wo moḻ'ŋu wo yolŋu dhäyka wo ḏarramu, ŋuli nhuma yurru waŋarr ḻakarama ŋunhiyi goŋbuynydja djämawuy, ŋunhiyinydja yätjnha mirithirrina wal'ŋu.
<range>
<range>
Ga bitjandhi liŋgu nhuma yurru yaka yana waŋarr ḻakarama ŋunha djiwarr'wuynydja nhä malanha, balanyara bitjan ŋaḻindi ga walu ga ŋula nhä malanha, yaka yana buku‐ŋal'yurra ŋurikiyinydja malaŋuwu nhäku. Wiripu‐guḻkuny'tja yolŋu walala buku‐ŋal'yun yukurra balanyarawuyinydja malanyŋuwu, ŋunhi ŋayi djäma Garrayyu, ga nhumanydja dhuwalanydja walala ga Garraywu nhanŋuway yolŋu'‐yulŋu.
Nhumalanha muka ŋayinydja ŋunhi walŋakuŋala mariŋuru yindiŋurunydja, ŋayi nhumalanha dhawaṯmaraŋala Yetjipŋuru wäŋaŋuru, märr yurru nhumanydja nhanŋuway yana wal'ŋu dhulŋuŋu yolŋu'‐yulŋu.
Ga nhumanydja ŋunhi ŋuyulkthina warray, ŋapa‐wekaŋala warray Garraywu, bala ŋayinydja Garraynydja maḏakarritjthinana ŋaramurrthinana ŋarraku, bala ŋayi Garraynydja waŋana bitjarrana, ŋarra yurru yaka buḏapthun ŋurukuyi mayaŋ'ku Djodanbuyŋunydja.
Ŋarranydja yurru rakunydhirri dhiyala bäyma, yakana yurru ŋarra gulŋiyirri ŋunhiwalayinydja wäŋalili ŋunhi ŋayi Garrayyu yurru wekama nhumalaŋgu. Ga nhumana yurru buḏapthundja balayi, ga ŋunhiyi yurru manymaktja dhikanydja wäŋa nhumalaŋguwaynha.
Ga yaka meṉguŋanydja, nhumanydja dhuwalanydja walala nhanŋuway yana dhulŋuŋu Garraywu yolŋu'‐yulŋu. Ŋayi nhumalanhanydja djäma yolŋukuŋala nhanŋuway, ga liŋguna ŋayi dham'maraŋalana dhambay‐manaparana yulŋunydja, nhanukalaynha ŋayi wapmaraŋala ŋuriŋiyinayi dhawu'‐nherraṉarayu. Dhäruktja ŋanya märraŋa, ga yakana yana djäma ŋula nhänydja buku‐ŋal'yunarawunydja nhumalaŋguway.
Liŋgu Godtja ŋunhinydja balanyara biyaku ŋuli ŋäṉarr gurtha, wirrki yana ŋayi yukurra ḏukṯukthirrinydja nhe yurru nhanŋuway yana wal'ŋu yolŋu. Ŋuli nhe yurru waŋarrkuma wiripuŋunhanydja waŋarrnha nhuŋuway, yakana ŋayi yurru waŋa bitjandja ‘bäyyi’, bitjandja.
“Yo, ŋunhi nhuma yurru marrtjinydja ŋunhimalayi wäŋalilinydja ga yumurrkuny'tja nhumalaŋgu yurru marrtji dhawal‐wuyaŋirrina, ga gutharra'mirriŋu walala bitjan yana liŋgu yurru marrtji dhawal‐wuyaŋirri bala, yakana biyapulnydja bilyurra yätjlili. Yakana yukirriya märr‐ŋal'yurra ŋuriki maḏayin'kunydja malaŋuwu nhäku malaŋuwu. Dhuwaliyinydja yätjnha mirithirrina; ŋayi yurru Godtja ŋaramurryirrina wirrkina yanana nhumalaŋgu.
Yuwalk yana ŋarra yukurra dhuwala ḻakaramanydja Garraywala yäkuyunydja, ŋuli nhuma yurru märr‐yuḻkthundja, yakanydja ŋayathama dhuwalayi dhäruk, nhumanydja yurru yakana nhina weyinŋumirri ŋunhilinydja wäŋaŋura.
Miriŋuna yurru marrtji ŋunhimalayi wäŋalili, ga buma nhumalanha baḏuwaḏuyun dhawar'maramana yurru; märr‐ḻurrkun'nha yurru nhuma nhina yukurra walŋamirrinydja, yurru barrkuwatjthirrina nhuma yurru nhina yukurra wiripuŋuŋurana miṯtjiwala yolŋu'‐yulŋuwala. Ga ŋunhalayi barrkunydja wäŋaŋura wiripuŋuranydja, nhuma yurru buku‐ŋal'yun yukurra ŋurikiyinayi waŋarrwu goŋbuywuna djämawuywu, dharpana ŋunhi djämawuy ga guṉḏana. Yo, ŋunhiyinydja waŋarr malanha maŋutjimiriwnha ga buthurumiriwnha, bäyŋuna walala yukurra ŋäma ga nhäma, bäyŋuna walala yurru ŋunhi walŋakumanydja nhumalanha.
<range>
Ga ŋunhalayi benydja‐wala barrkunydja wäŋaŋura nhuma yurru yukurra warrya'yunna, ḻarrumana nhuma yurru nhumalaŋgalaŋuwu Garraywuna Godkuna. Ga ŋuli nhuma yurru yuwalktja ḏukṯukthirri nhanŋu märr‐ŋal'yunarawu wal'ŋu, ga ḻarruma yurru warrya'yun bukmakthunydja ŋuriŋinydja nhumalaŋgalay ŋayaŋuyu, yuwalknha yana nhuma yurru ŋanya maḻŋ'maramanydja.
Yo, ŋunhili dhä‐yawar'yunaraŋuranydja wäŋaŋura nhuma yurru nhina yukurra bathalaŋurana mariŋura, bala nhuma yurru bilyun Garraywalana, ga dhäruk ŋanya märramana yurru.
Ŋayinydja ŋunhi mel‐wuyunaramirri God, yaka ŋayi yurru nhumalanha ŋunhi ganan gupaḏalkumanydja, yakana ŋayi yurru meṉguma nhanukuŋuwaynydja ŋayi ŋunhi dhäwu', ŋunhi ŋayi dhawu'‐nherrara nhumalaŋgalaŋuwala märi'muwala.
“Bäyŋu yana wal'ŋu ŋäthilinydja ŋula wiripuŋuyunydja waŋarryu walŋakuŋala nhanŋuway yolŋu'‐yulŋunha ŋuliŋuruyi miriŋuwalanydja goŋŋuru, märr yurru walala nhanŋuway yolŋu walala gal'ŋu. Yakana wiripuŋuyunydja waŋarryu waŋana walalaŋgala yolŋu'‐yulŋuwala ŋuliŋuru gurthaŋurunydja, ga djäma milma walalaŋgala maŋutjimara ŋula ḻatju' rom ganydjarr‐ḏumurru. Yurru ŋayinydja Godthunydja liŋgu ŋayi djäma bitjarrayinydja nhumalaŋgu, märr yurru nhumapinydja marŋgiyirri muka nhanŋu, ŋunhi ŋayinydja waŋgany yana ŋayipi yuwalkŋunydja God. Yakana ŋula wiripunydja waŋarr. Bäyŋuna wiripunydja waŋarr walŋa‐ḏikṯiktja balanyara bitjan ŋayi. Ŋayinydja ŋunhi nhumalanha dhawaṯmaraŋala ŋuliŋuru Yetjipŋurunydja wäŋaŋuru biyapulnha gal'ŋu ganydjarryu bathalayuna, ga gukuŋalana ŋayi liŋguna ŋunhiyi be ḏälmirrinhanydja wal'ŋu miṯtjinha, märr yurru ŋayi gäma nhumalanha ŋunhimalayina wäŋalili, ŋunhi ŋayi wekaŋala nhumalaŋguna.
<range>
<range>
<range>
<range>
<range>
<range>
Biyaka guyaŋiya, ŋunhi ŋayinydja ŋayipina waŋganynha God, ga ŋunha ŋayi nhina yukurra djiwarr'ŋura ga dhiyalami ŋayi munatha'ŋura; yaka ŋanya meṉguŋanydja, liŋgu yakana wiripunydja yuwalkŋu God.
Dhäruktja nhanŋu märraŋa bukmaknha yana ŋunhi ŋarra yukurra ḻakarama nhumalaŋgu dhiyaŋu‐wala, märr yurru nhuma ga nhumalaŋgu mala‐wunharawuy ŋunhi nhina yukurra ŋamathama wal'ŋu dhika yurru, nhinanydja nhuma yurru yukurra weyinŋumirrina gupaḏalnhawala‐yana ŋunhili wäŋaŋuranydja, ŋunhi ŋayi Garrayyu Godthu ŋuli yukurra wekama nhumalaŋgu.”









Ŋayi Mawtjitjthu yolŋu'‐yulŋunhanydja ḻuŋ'maraŋalana marrtjina waŋgany‐manaparana, bala waŋana bitjarrana ŋayi walalanha, “Ŋäka walala. Gäthuranydja dhuwala ŋarra yurru ḻakarama romnha nhanŋu Garraywu nhumalaŋgu, märr nhuma yurru marŋgiyirri, ga nhina yurru yukurra ŋuriŋi yana liŋgu romdhu.
Ŋunhala ŋunhi bukuŋura Djäniyanydja yäkuŋura Godthu Garrayyu dhawu'‐nherrara ŋayi ŋilimurruŋgala.
Yaka yana ŋayi ŋunhi dhawu'‐nherrara ŋilimurruŋgalaŋuwala märi'muwalanydja; bitjarrayi liŋgu ŋilimurruŋgalanydja ŋayi dhawu'‐nherrarayi ŋunhi ŋilimurru yukurra dhiyaŋu‐wala dhuwala nhina walŋamirri.
Waŋananydja ŋayi yukurrana ŋulaŋuru gurthaŋurunydja, ga ŋarranydja yukurrana dhärrana ŋunhili nhumalaŋgala ga Godkala ṉapuŋga, märr ŋarra yurru ḻakarama Godku dhäruktja nhumalaŋgala, liŋgu nhuma yukurrana beyaṉiyina ŋurukuyi gurthawu, yaka nhuma marrtjina galkithina ŋunhalayi bukulilinydja.
<range>
Bala ŋayi Garraynydja waŋana bitjarrana, ‘Ŋarranydja dhuwala nhumalaŋgu Waŋarr God. Ŋäthilinydja nhuma ŋunhi ŋunhalanydja Yetjiptja wäŋaŋura garrpiṉarawuy nhinana yukurrana, yurru ŋarranydja nhumalanha dhawaṯmaraŋala warray beŋuruyi garrpiṉminyaraŋurunydja romŋuru, bala ŋarrapi yana waŋgany yurru nhumalaŋgu waŋarrnydja God.
Yaka yana nhuma yurru buku‐ŋal'yun yukurra wiripuŋuwunydja ŋula waŋarrwu malaŋuwu rrambaŋikumanydja ŋarrakunydja.
Yaka djäma ŋula nhä djiwarr'wuynydja yolŋunha wo dhiyakuy munatha'wuy wäyin ŋula nhä, ga yaka ḻakaraŋa ŋula nhä maḏayin' ŋunhi goŋbuynydja djämawuy. Yaka yana buku‐ŋal'yurra ŋula nhäkunydja goŋbuywu djämawuywu, liŋgu ŋarrapi dhuwala waŋgany nhumalaŋgu waŋarrnydja; nhumanydja dhuwala ŋarrakuway yana waŋganygu. Ŋuli nhuma yurru malthun wiripuŋuwunydja waŋarrwu, ga nhina ŋula wiripuŋuŋuranydja ŋula nhäŋuranydja romŋura, ga ŋuriŋiyinydjayi nhenydja yurru galŋa‐yätjthirrina wal'ŋu, ga bitjandhi nhuŋu yurru djamarrkuḻiny'tja ga gutharra'mirriŋu walala galŋa‐yätjthirriyi yana, liŋgu ŋuriŋiyi nhokala yätjthu ŋunhi nhe bitjarrayi buku‐nherrara ga ŋuyulkthina ŋarraku.
<range>
Yurru ŋunhinydja walala ŋunhi walala yukurra märr‐ŋamathirri wal'ŋu märryu‐ḏapmarama ŋarranha, ga dhäruk märrama ŋarranha, walala yurru ŋunhiyinydja yolŋu walala nhina yukurra ŋarrakalana ŋarambiya'ŋura wal'ŋu ga nyeyaḻŋura, walalawuy ga walalaŋguŋu mala‐wunhara.
“‘Yaka warku'yurra yäku Garraynha yänanydja, liŋgu ŋayi Godthunydja yätj‐ḻakaramayi yurru ŋunhinhanydja yolŋu'‐yulŋunha ŋunhi walala yurru yäku‐ḻakarama ŋanya yäna wakalkuma.
“‘Ŋuriŋinydjayi waluyu Godkalanydja nhanukalaynydja nhe yurru ḏaḏawyurra warrpam'thurra nhäŋuru malaŋuŋuru djämaŋuru, liŋgu ŋunhiyinydjayi walu dharrpalnha gal'ŋu, gäna yana nhanŋuway ganaŋ'thun yukurra. Ŋuriŋiyinydjayi waluyu nhe yurru nhina yukurra yana mukthun djämamiriw, buku‐ŋal'yun nhanŋuway Godku yurru, liŋgu ŋunhiyinydjayi rom nherraṉara nhanukuŋuwaynha yana Godkuŋuna.
Wiripu ŋunhiyi walunydja malanha ḏämbumirri ga waŋgany bäythinyara, ŋunhiyi malanha djämawunydja walu, ga wiripunydja ŋunhinydja, ŋunhinydja nhanŋuwaynha wal'ŋu dhulŋuŋuna walu Garraywuna Godkuna. Nhuma yolŋu walala ga djamarrkuḻi' nhumalaŋgu ga wäyin walala, yaka nhuma yurru yukurra djäma ŋuriŋiyinydjayi dhulŋuŋuyunydja waluyu; nhumapi ga djämamirri walala nhumalaŋgu yurru nhinana yukurra ganydjarrnha yana yurru.
<range>
Guyaŋiya ŋunhi, ŋunhi nhuma ŋäthili djämamirri walala ŋuriki Yetjippuyŋuwu buŋgawawu walalaŋgu, ga ŋayi Godthunydja ŋayipinydja nhumalanha dhawaṯmaraŋalana ŋuliŋuruyi nhanukalaynydja ŋayi goŋdhu. Ga dhiyakuyina ŋunhi märrwu ŋayi Godthu gurrunharanydja dhuwalayi romdja ŋunhi, ŋunhi nhe yurru nhina yukurra ganydjarr ŋuriŋiyinydjayi waluyu, buku‐ŋal'yun yana nhanŋuwaynha.
“‘Biyaka märr‐ŋal'yurra nhokalaŋuwala bäpa'mirriŋuwalanydja ga ŋäṉḏi'mirriŋuwalanydja. Garrayyu muka dhuwalayinydja ŋunhi nherrara rom nhumalaŋgu, ga ŋuli nhe yurru dhäruk märramanydja ŋäṉḏi'mirriŋunha ga bäpa'mirriŋunha, nhenydja yurru nhina ŋamathamana dhikana wal'ŋu, märr‐weyinnha nhe yurru nhina yukurra ŋunhiliyinydjayi wäŋaŋura ŋunhi ŋayi Godthu wekaŋala nhumalaŋgu.
“‘Ga dhuwala wiripunydja rom gam', yaka buŋa wiripuŋunha yolŋunha,
ga yaka marramba'thiyanydja,
ga yaka manaŋiyanydja,
ga bothiyanydja ḻakaraŋa ŋula yolnha yolŋunha,
ga mel‐ŋamathiyanydja ŋula wiripuŋuwa yolŋuwa miyalknha ga wäŋa, wo wäyin, wo nhä malanha ŋunhi nhanŋuway ŋurikiyi, yaka ŋunhiyinydjayi mel‐ŋamathiya nhuŋuwaynydja nhe.’
“Yo, ŋayipi yana Garray waŋananydja bitjarrayi nhumalaŋgalaŋuwu miṯtjiwunydja ŋunhala muka ŋunhi bukuŋura, ŋayi waŋananydja ŋulawitjarra gurthakurru ga waŋupini'kurru ga warumukkurru, yurru nhanŋu ŋunhi rirrakaynydja wirrkina wal'ŋu maḻŋ'thurruna. Ga bitjarrayi liŋgu ŋayi wukirriyi guṉḏalili bilkpilklilinydja maṉḏanyŋulili märrma'lili, bala wekaŋalana ŋarrakala.” Ga bitjarrayi Mawtjitj waŋananydja.
Ga bitjarra ŋayi wiripunydja Mawtjitjthu ḻakaraŋala, “Nhumanydja nhäŋala muka ŋunhiyi bukunha wäŋanha, ŋunhi ŋayi ḻiw'maraŋala ŋuriŋi Garraywala gurthayu, ga liŋgu muka nhuma ŋäkula ŋanya rirrakaynydja Garraynha waŋanharanydja, ŋunhi ŋayi waŋana beŋuru ḏikmandjaŋuru waŋupini'ŋuru, ga rulwaŋdhurruna ŋayi ŋunhiyi rom malanha.
Ga nhumanydja ŋunhi ŋurru'‐ŋurruŋu yolŋu walala marrtjina, ga waŋana ŋarranha bitjarra, ‘Way, Godtja dhuwala ŋilimurruŋgala milkunhaminana ŋayi; ŋayinydja ŋunhi ḻatju' warray, dhika warray wal'ŋu, biyapul warray bathala, ganydjarr‐ḏumurru warray. Ŋäkula ŋanya ŋanapurru rirrakaynydja ŋunhi ŋayi yukurrana waŋana ŋuliwitjarrayi gurthakurru. Yo, waŋananydja ŋayi ŋilimurruŋgala, ga dhuwala warray ŋilimurru yulŋunydja, baḏak walŋamirri warray.
Yurru ŋanapurru dhuwala beyaṉiyinana yulŋunydja. Mak ŋanapurrunydja yurru dhuwala murrmurryunna ŋunhi ŋayi yurru biyapulnydja waŋa ŋanapurruŋgala Garray, liŋgu Godtja ŋunha ŋayipinydja ḏarrtjalk wal'ŋu, garrkuḻuk yana ga ganydjarr‐ḏumurru; bukmak yurru ŋunhi nhä malanha munatha'wuy baḏuwaḏuyun warrpam'thunna ŋuriŋiyi nhanukalay ŋayi dhärukthunydja.’
<range>
Bala walala yukurrana waŋana ŋunhi yolŋu'‐yulŋunydja bitjarrana, ‘Nhe yurru marrtji Mawtjitj ŋe', ga ŋäka ŋanya dhäruk Godnha, bala nhe yurru ḻakaramanydja nhena ŋanapurruŋgalanydja dhäruktja ŋanya. Ŋanapurrunydja yurru ŋäma yukurra nhokuŋuna dhurrwarawuy ḻakaranhara, bala ŋanapurru yurru djämana yana.’ Ga bitjarra ŋunhi walala yukurrana ŋurru'‐ŋurruŋunydja waŋana ŋarrakala.
“Ga ŋayi ŋunhi Godthunydja ŋäkula nhumalanha, ŋunhi nhuma yukurrana dhawu'‐nherrara waŋana bitjarrayi, bala ŋayi Garraynydja waŋana bitjarrana ŋarrakala, ‘Ŋäkula ŋarra liŋgu ŋunha yolŋu'‐yulŋunhanydja waŋanharanydja yukurranhara. Yuwalk walala ŋunha dhunupa waŋananydja bitjarrayi. Yuwalk yana ŋarra dhuwala yulŋunydja ḏarrtjalk wal'ŋu gäna ŋarrapi, ganaŋ'thun yukurra yätjŋuru.
Ŋarra djäl walalaŋgu walala yurru bitjan liŋgu yukurra borrk‐beyaṉiyirri yulŋunydja ŋarraku, märr yurru walala yakana djäma ŋula nhä djarrpi'kumanydja. Ŋarranydja ḏukṯuk walalaŋgu walala yurru mukthun yana ŋayathama yukurra ŋarraku romdja malanha, märr yurru walala ga walalaŋgu yumurrku' yukurra nhina goŋmirriyirri dhika wal'ŋu, ŋayaŋu‐djulŋithirri gupaḏalkumana‐wala.
Yo, yänguŋana walalanha, walala yurru marrtji bala roŋiyirri wäŋalili walalaŋgalay,
ga nhenydja yurru Mawtjitj ga dhiyala bäyma nhina ŋarrakala, märr ŋarra yurru romdja malanha ḻakarama ŋunhi nhokalana. Nhena yurru ḻakarama ŋuripa yolŋu'‐yulŋuwanydja, bitjan marŋgikumanydja marrtji walalanha, märr yurru walala yukurra nhina ŋunhili liŋgu yana ŋarrakalay romŋura.
Djämanydja nhuma yurru bukmak yana ŋunhiyi liŋgu ŋunhi ŋarra ḻakaraŋala nhumalaŋgu, ga yaka meṉguŋa ŋula waŋganydja rom. Yaka marrtjiya gatjpaḻ'yurranydja, bilyurra ŋula wiripuŋulilinydja dhukarrlili.
Ŋunhi nhuma yurru ŋayathama baṯ bitjandja ŋarrakuwaynydja ŋunhi romnha warrpam'tja yana, nhumanydja yurru nhina yukurra walŋana yanana; märr‐weyinnha nhuma yukurra yurru nhina ŋunhilinydja wäŋaŋura ŋunhi ŋarra nhumalanha wekaŋala.’” Ga bitjarrayina ŋayi yukurrana Garrayyu ḻakaraŋalanydja Mawtjitjkala.
“Yo, Godthu yana ŋayipi Waŋarryu wekaŋalanydja dhuwalayi romnhanydja, märr yurru nhuma dhäruk‐märrama ŋanya, ga nhina ŋunhiliyi liŋgu romŋura.
Bitjan liŋgu nhuma yurru borrk‐beyaṉiyirri Garraywunydja, ga ŋayathama yana romdja nhanŋu baṯ bitjan, nhuma ga gäthu'mirriŋuyu walalay nhumalaŋgala ga gutharra'mirriŋuyu walalay. Gupaḏalnha‐yana nhuma yurru‐wala nhinanydja yukurra ŋunhili liŋgu nhanukalay romŋuranydja, märr yurru nhuma bitjan liŋgu nhina yukurra walŋa.
Ŋuli nhuma yurru ŋäma Godnha dhäruk, ga djäma yukurra nhanŋu ŋunhiyi rom, nhumanydja yurru nhina ŋamathamana dhikana wal'ŋu, ga miṯtjinydja yurru ŋunhiyi ŋuthandja biyapul'nha wal'ŋu miṯtji, ga nhinanydja nhuma yukurra yurru ŋunhilinayi ŋatha‐guḻku'mirriŋura wäŋaŋura ŋunhi ŋayi Garrayyu nhumalaŋgala Godthu dhawu'‐nherrara nhumalaŋgalaŋuwala märi'muwala.
“Ŋäka walala ŋi' yolŋu walala ŋarraku. Godtja dhuwala waŋgany yana, Garray ŋayi wal'ŋu.
Nhuma yurru warrpam'thun yana märr‐ŋamathirrinydja märryu‐ḏapmarama Garraynha, ŋayaŋuyu nhokalay ga ḻiyayu nhokalay ga ganydjarryu.
Märraŋa dhuwalayi romdja malanha ga ŋayathaŋanydja baṯ biyaka ŋuruŋu ŋayaŋuyu nhokalay nhe, ga marŋgikuŋa biyaka marrtjiya nhumalaŋguway djamarrkuḻi'nhanydja. Waŋanhamiya biyaka yukirriya ŋunhi nhuma yukurra yurru nhina wäŋaŋuranydja nhumalaŋgalay, ga biyakayi liŋgu ŋulinyaramirriyunydja ŋunhi nhuma yurru yukurra marrtji dhukarr ŋupan. Guyaŋiyanydja yana ṉiṉ'thurra yukirriya dhuwalayi dhäruktja ŋarranha ŋunhi nhe yurru ḻäy‐ŋorranydja, ga biyakayi yana liŋgu ŋunhi nhe yurru gaŋgathirri beŋuru.
<range>
Ŋayathaŋa baṯ biyaka yana ŋarraku dhäruktja warrpam'thurra yana, ga wukirri biyaka dhurrwaralili nhokalay nhe wäŋalilinydja, märr yurru nhe yaka meṉguma ŋula waŋganydja.
<range>
“Yo, ŋayi yurru Garrayyunydja gämana marrtji nhumalanha ŋunhimalayinayi wäŋalili ŋunhi ŋayi wäŋanydja ŋunhiyi dhawu'mirriyaŋala nhumalaŋgalaŋuwala märi'muwala, Yipurayimgala ga Yitjakkala ga Djaykupkala. Ŋunhayinydja manymaknha dhikana wal'ŋu wäŋa, buṉbu mäypamirri dhika, ga guḻku'na mirithirrina yurru ŋathanydja ŋunhiliyi wäŋaŋura nhumalaŋgu ḻukanharawunydja, nhuma yurru yana märr‐ḏaw'yun ŋuriŋiyi maranhuyunydja.
<range>
Yurru yaka yana meṉguŋanydja Garraynha, liŋgu ŋayipi nhumalanha beŋurunydja märraŋala miriŋuwalanydja goŋŋuru, ŋunhi nhuma yukurrana ŋäthili nhinana ŋunhili garrpiṉminyarawuyŋura romŋura.
Biyaka borrk‐beyaṉiyiya yulŋunydja nhokalaŋuwu ŋunhi Godkunydja, ga mukthurra‐wala yana djäma yukirriya nhanŋu Garraywu; nhanukala yana waŋganygala yäkuyu nhuma yurru dhawu'‐nherraṉmirrinydja.
Ŋunha wiripu‐guḻkuny'tja yolŋu walala ŋuli buku‐ŋal'yun yukurra wiripuŋuwu warray waŋarrwu, yurru nhumanydja dhuwala dhulŋuŋu warray, nhanŋuway warray gal'ŋu. Ŋuli nhe yurru märr‐nherraṉmirri wiripuŋuwalanydja waŋarrwala, ŋayinydja nhuŋu yurru Garraynydja ŋaramurryirrina, bitjanna ŋayi yurru bitjan ŋuli dhuway'mirriŋuyu mel‐ḏi'yun ŋunhi ŋayi yurru dhäykayu nhanukala märrama wiripuŋunha ḏarramunha, bitjandhina ŋayi yurru yulŋunydja. Yo, Garray Godtja dhuwala ṉapuŋga bäyma. Ŋuli nhuma yurru buku‐ŋal'yun ŋula wiripuŋuwu waŋarrwu, ŋayi yurru nhumalanha baḏuwaḏuyunna bitjanna, yakana biyapulnydja nhuma yurru yukurra nhina dhiyala munatha'ŋuranydja weyin.
<range>
“Yaka biyakayi biyapulnydja gatjarr'yurra Garraynha, bitjarra nhuma yukurrana gatjarr'yurruna ŋanya ŋunhala Matja wäŋaŋura.
Yana biyaka ŋayathaŋa baṯ biyakana nhanŋu romdja, ga dhäruk märraŋa ŋanya. Djäma biyaka ḻatju'kuŋa dhunupa wal'ŋu ŋunhiyi yana liŋgu rom malanha ŋunhi ŋayi yukurra Garrayyu ḻatju'‐ḻakarama dhika wal'ŋu, bala yurru nhuma ŋunhi gulŋiyirrinydja ŋunhiwala wäŋalilinydja, ŋunhiwalayi ŋunhi ŋayi Garrayyu dhawu'mirriyaŋala ŋäthili nhumalaŋgu.
<range>
Yanana nhuma yurru gukumana ŋunhiyi miriŋunhanydja walalanha ŋunhi walala yukurra wäŋaŋura ŋuli nhina ŋunhiliyi, ŋurrkamana nhuma yurru walalanha warrpam'thunna, bitjanna bitjan ŋunhi ŋayi Garrayyu waŋana ḻakaraŋala.
“Yalalaŋumirrinydja nhumalaŋgala yurru djamarrkuḻi'yu dhä‐wirrka'yun nhumalanha bitjan, ‘Nhäku warray ŋayi ŋunhi Garrayyu ŋilimurruŋgala waŋarryu nherrara dhuwalayinydja rom?’
Ga nhumanydja yurru waŋa ḻakarama bitjan walalambala, ‘Ŋäthilinydja ŋunhinydja ŋilimurrunydja ŋuli yukurranha nhinanha garrpiṉara muka ŋunhala Yetjiptja, garrpiṉara ŋilimurru yukurrana nhinana ŋurukala buŋgawawala ganydjarryu, ga ŋayinydja Godthunydja ŋilimurrunha bitjarra dhawaṯmaraŋalana ŋuriŋi nhanukalanydja ŋayi bathalayunydja ganydjarryu.
Ŋilimurru nhäŋala ŋunhi ŋayi Garrayyu mirithirri wal'ŋu ganydjarr‐ḏumurru djäma, ŋayi warrpam'thurruna baḏuwaḏuyurruna ŋunhiyi miriŋunhanydja ŋilimurruŋgala maŋutjimara yana.
Dhawaṯmaraŋala ŋayi ŋilimurrunha ŋuliŋuruyi miriŋuwalanydja goŋŋuru, märr yurru ŋayi wekama ŋilimurruŋgu ŋunhiyi manymak wäŋa, ŋunhi ŋayi dhawu'‐nherrara ŋilimurruŋgalaŋuwala märi'muwala.
Garrayyunydja ŋilimurruŋgala ḻakaraŋala ŋilimurru yurru ŋayathama baṯ bitjan yana romdja malanha nhanŋu. Yo, ŋali yurru rom‐wiyaṉiyirri Godkunydja, ga yaka nhanŋu ŋapanydja‐wekama, märr ŋayinydja yurru ŋitjalanha Godthunydja bitjan goŋmirriyama wal'ŋu, ga nhinanydja ŋali yurru yukurra walŋana dhikana galŋa‐djulŋithirrina nhanukala ŋarambiya'ŋura.
Ŋunhi ŋali yurru dhäruk‐märramanydja nhanŋu dhäruk warrpam'tja gal'ŋu, ga yakanydja meṉguma ŋula waŋgany, ga ŋayipinydja yurru ŋitjalanha Godthunydja ḻakarama ŋayaŋu‐dhunupana, bala ŋayi yurru goŋmirriyamana ŋitjalanha wal'ŋu.’ Bitjandhina nhuma yurru yukurra ḻakarama nhumalaŋgalaŋuwa yumurrku'wanydja.”
“Yo, ŋayi yurru Godthunydja gämana nhumalanha ŋunhimalayina wäŋalili ŋunhi ŋayi dhawu'‐nherrara nhumalanha nhanŋuway ŋunhi yolŋu'‐yulŋunha, bala wäŋanydja ŋunhiyi yurru nhumalaŋguway yana, yurru ŋäthilinydja nhuma yurru gukuma ŋunhiyi wiripu‐guḻku'nhanydja yolŋunha walalanha, ŋunhi walala ŋuli yukurra nhina ŋunhili wäŋaŋura. Ŋunhiyi wiripu‐guḻku' yolŋu walala biyapulnha wal'ŋu yätjmirrina yanana, ga ḏälmirrina, djuḻkmaramana yukurra buluna gal'ŋu nhumalanhanydja, yurru nhumanydja yurru gukuma warray walalanha, yana dhawaṯmaramana walalanha ŋuliŋuruyi yurru, liŋgu Garrayyu nhumalaŋgalanydja Godthu yurru wekama walalanha nhumalaŋgalana goŋlili, bala nhuma yurru baḏuwaḏuyunna yana walalanha.
Yo, nhuma yurru baḏuwaḏuyundja walalanha warrpam'thunna yana wal'ŋu; yakana yurru yana walala ŋunhiyi yolŋu walala nhina nhumalaŋgala galki, ŋunhi walala yaka nhina yukurra Godkala romŋura. Yaka waŋgany‐manapanmiya walalaŋgalanydja, ga yaka walalaŋgu biyaka mel‐wuyurranydja, yana nhuma yurru walalanha warrpam'thun baḏuwaḏuyundja, märr yurru walala yaka muka nhumalanha gäma yätjlilinydja.
Nhumalaŋgala gäthu'mirriŋuyu walalay yurru yaka märrama dhäykanha ŋuliŋuruyi malaŋuru, ga yaka wekaŋa nhuŋuway miyalknha gäthu'mirriŋunha walalaŋgalaŋuwu ḏarramuwurruŋgu, märr yurru walala yaka bilmarama nhumalaŋgu yumurrku'nha gatjpaḻ'marama wiripuŋulili dhukarrlili. Ŋuli nhumalaŋgala yurru djamarrkuḻi'yu meṉguma ŋarranhanydja, ga märr‐nherraṉmirri wiripuŋuwalanydja waŋarrwala, bala ŋarranydja yurru ŋunhi ŋaramurryirrina yanana, ga waḏutja yana ŋarra yurru baḏuwaḏuyundja warrpam'thun dhawar'marama walalanha.” Bitjarra ŋayi Garray waŋananydja.
<range>
“Yaka yana walala märr‐ŋal'yurra wiripuŋuwunydja waŋarrwu, yana nhuma yurru ḏaw'‐ḏawyurrana marrtjiya ŋunhiyi walalaŋgu waŋarrnhanydja malaŋunha, ga ŋunhiyi buku‐ŋal'yunarawu nhuma yurru ḏaw'‐ḏawyurra biyakana muṉguykuŋana warrpam'thurrana. Guḻk‐guḻkthurrana biyakana ŋunhiyi dharpanhanydja malaŋunha ŋunhi walala ŋuli nherra'‐nhirraṉ buku‐ŋal'yunarawu, ga dhuŋgur'yurrana dhika nhänydja malanha maḏayin'tja girri'ŋunhi walala yukurra waŋarr‐ḻakarama.
Warrpam'thurrana yana baḏuwaḏuyurranydja, liŋgu nhumanydja dhuwala nhanŋuwaynha yana dhulŋuŋuna Godkuna yolŋu walala. Ŋayi nhumalanha ganaŋ'maraŋalanydja nherrara ŋuliŋuruyi nhäŋuru malaŋuru, märr yurru nhumanydja nhanŋuwaynha wal'ŋu yanana, ŋunhi ŋayi Garray Waŋarr nhumalaŋgu.
Guḻku' dhuwali yulŋunydja miṯtjinydja yolŋunydja walala yukurra nhina ḻiw'marama wäŋakurrunydja, yurru nhumalanhawuy yana waŋganynha ŋayi Godthu djarr'yurrunanydja, bala nhanŋuwayliliyaŋalana ŋayi, märr yurru nhumanydja nhanŋuwaynha wal'ŋu yanana dhulŋuŋuna. Nhumanydja dhuwalinydja miṯtji ḻurrkun' warray yana, yaka warray guḻku', yana ŋayi Godthu nhumalanha djarr'yurrunanydja ŋuriŋina liŋgu ŋunhi ŋayi märr‐ŋamathina yukurrana nhumalaŋgu wirrki. Ŋayi guyaŋina ŋunhiyi dhäruk ŋunhi ŋayi dhawu'mirriyaŋala be ŋäthili baman' nhumalaŋgu märi'munha, ga dhiyakuyina märrwu ŋayi nhumalanha dhawaṯmaraŋalanydja ŋunhi ŋuliŋuruyi, ŋunhi nhuma yukurrana nhinana garrpiṉara; ŋayi nhumalanha dhawaṯmaraŋalanydja beŋuruyi goŋŋuru buŋgawawalanydja Yetjippuyŋuwalanydja ŋuriŋiyi nhanukalay ŋayi ganydjarryu.
<range>
Guyaŋiya ŋanya Waŋarrnha nhumalaŋguway Godnha, ŋunhi ŋayipi waŋgany yuwalktja wal'ŋu waŋarr; ŋayipi waŋganydhu ŋuli yukurra djäma ŋunhiyinydja ŋunhi ŋayi dhawu'‐nherrara. Bitjanna liŋguna yurru‐wala ŋayi yukurra märryu‐ḏapmarama yana ŋunhinhanydja yolŋu'‐yulŋunha ŋunhi walala yukurra ŋanya märryu‐ḏapmarama, ga ŋayathama nhanŋu rom yukurra; gupaḏalnha‐wala yana ŋayi yurru ŋunhinydja yolŋu dhäruk‐märranharamirrinydja nhina yukurra goŋmirrina dhikana wal'ŋu, ga bitjandhi liŋgu nhanŋu yurru yumurrku' ga gutharra'mirriŋu walala nhanŋu nhinanydja yukurra ŋunhili nhanukala Godkalanydja märr‐ŋamathinyaŋura.
Yurru wirrki yana ŋayi yurru Godthu dhä‐ḏir'yundja ŋunhinhanydja yolŋunha walalanha ŋunhi walala yukurra nyinyaŋdhun nhanŋu ŋuyulkthirri; walalanhana ŋayi yurru buma baḏuwaḏuyundja waḏutjanydja yana.
Dhiyakuyinayi märrwu nhuma yurru yukurra ŋayathama baṯ bitjanna ŋunhi romdja nhanukuŋu, ŋunhi ŋarra ḻakaraŋala nhumalaŋgu. Nhiniyanydja walala nhanukalay yana romdhunydja.”
“Yo, ŋunhi nhuma yurru ŋämanydja, bala dhäruktja märrama dhuwalayi malanha ŋunhi romdja nhanŋu Godku, bala ŋayinydja yurru nhumalanha Garrayyunydja goŋmirriyamana yana wal'ŋu, bitjan yana liŋgu bitjarra ŋayi dhawu'‐nherrara ŋäthili gal'ŋu; nhuma yurru yukurra nhinanydja ŋamathamana wal'ŋu nhanukalaynha märr‐ŋamathinyaraŋura.
Ŋayi yurru märr‐ŋamathirri nhumalaŋgu bitjan märryu‐ḏapmarama gal'ŋu, bala goŋmirriyamana nhumalanha, bala yana ŋayi yurru miṯtjinydja dhaŋaŋgumana marrtji, guḻku'kumana biyapulnha yurru. Ŋathanydja malanha yurru ŋuthanna marrtji, bena birrŋ'thunna yurru dhiyala munatha'ŋuranydja, ga biyapulnha yurru wäyindja guḻku'thirri marrtji nhumalaŋgu ḻukanharawunydja.
Yakana yurru nhumalaŋgu dhäykawurru ga ḏarramuwurru bitjan yothumiriwyirrinydja, ga bitjandhi liŋgu ŋayi yurru Garrayyu djaw'yundhi rerrinydja nhumalaŋgalaŋuŋuru, gukumana yurru ŋayi, yakana nhuma yurru yukurra rirrikthun birrka'mirriyu nhäyu malaŋuyu rerriyu. Ŋunhi yurru nhumalaŋgu miriŋu walala rirrikthunmirrinydja ŋunhi nhumalaŋgu walala yukurra ŋoy‐ŋorra, yurru nhumanydja ḏäwalamirri warray yurru nhina yukurra.
<range>
Ŋayipinydja yurru Garrayyunydja goŋ‐wekama nhumalaŋgala ŋunhiyi yätjmirrinhanydja yolŋu'‐yulŋunha, bala nhuma yurru baḏuwaḏuyunna walalanha, warrpam'thunna yulŋunydja. Yaka walalaŋgu mel‐wuyurranydja, ga yaka walalaŋgalaŋuwu waŋarrwunydja märr‐ŋal'yurra, liŋgu ŋuliwitjandhinydjayi romgurru nhumalanha yurru gaṯmaramana, ga ŋuriŋi walalaŋgala dhuwurryu yätjthu nhumalanha yurru buwayakkumana baḏuwaḏuyunna.
“Yaka nhäŋa walalanha barrarimirriyunydja ga waŋiya biyakanydja, ‘Way walalanydja ŋunha miṯtji guḻku' warray, ḏälmirri warray gal'ŋu ŋilimurruŋgalanydja. Nhaltjanna yurru ŋilimurru walalanha gukumanydja dhika.’
Yaka biyakayinydja waŋiya, ga yaka barrariya walalaŋgu, yana guyaŋiya ŋanyapinyay Godnha, nhaltjarra ŋunhi ŋayi baḏuwaḏuyurruna ŋunhiyi Yetjippuyŋunha buŋgawanha, ga bukmaknha nhanŋu miṯtjinha.
Liŋgu muka nhuma nhäŋala ŋanya Godnha yulŋunydja, ŋunhi ŋayi ŋarambiya' ŋaḏupthurruna, bala djämana ŋayi bathalana biyapulnha wal'ŋu rom. Nhuma marŋgi muka ŋunhi ŋayi dhawaṯmaraŋala nhumalanha ŋuliŋuruyi miriŋuwala goŋŋuru. Ŋayipi yurru Garrayyunydja barrari‐wukuma biyapul nhumalaŋgu ŋunhi miriŋunhanydja walalanha, märr yurru yakana ŋula waŋgany nhina yukurra djuḻuḻ'yundja; nhumanydja yurru yana walalanha warrpam'thunna baḏuwaḏuyundja.
<range>
Yaka walalambala biyaka barrariyanydja, liŋgu ŋayinydja Garraynydja nhumalaŋgala warray ŋunha gali'ŋura, ga ŋayi warray ŋunha biyapulnydja wal'ŋu ganydjarr‐ḏumurru.
Yo, yaka yana ŋayi yurru walalanha dhawaṯmarama waḏutjanydja, bitjan bili ŋayi yurru mitjpili' ga mitjpili' bala marrtji walalanha gukumanydja waṉḏinyamaramanydja, märr yurru nhumanydja marrtji gaŋdhunmarama ŋunhiyi wäŋanhanydja ŋamakurru'yu malaŋuyu bala yana.
Yo, ŋayi yurru Garrayyunydja barrari‐wukuma ŋunhinydja walalanha miriŋunhanydja nhumalaŋgu, yätjmirrinhanydja ŋunhinydja, gundupumana walala yurru yana nhumalaŋgala yulŋunydja, yana liŋgu ga warrpam'thun nhuma yurru baḏuwaḏuyun.
Yaka yurru ŋayi yukurra waŋgany ŋula ŋurruŋu wal'ŋu djingaryun ŋunhiliyinydja, ga yaka yurru ŋula waŋgany winya'yundja, yana nhuma yurru walalanha warrpam'thunna baḏuwaḏuyundja, ga yäkunydja walalanhawuy walala yurru yukurra meṉgunharamirrina.
Nhuma yurru gurthayuna yana dhuŋgur'yundja warrpam'thunna walalaŋgu waŋarrnhanydja walalanha, warrpam'thurrana yana wal'ŋu baḏuwaḏuyurrana winya'yunmaraŋana. Yaka djälthiya ŋuriki nhäku malaŋuwu be ŋamakurru'mirriwunydja, garwarrwarr'wunydja ga be nhäkunydja bulayiwu walalaŋgalaŋuwu waŋarrwunydja; nhumalanha ŋuli bäynha gaṯmaraŋu ŋuriŋiyinydja. Yo, waŋarryu nhumalaŋgala Godthunydja Garrayyunydja wirrki yana ŋayi yukurra nyamir'yun nyinyaŋdhundja ŋurikiyi maḏayin'kunydja malaŋuwu nhäkunydja, ŋunhi walala ŋuli yukurra ŋunhiyi yolŋu walala märr‐ŋal'yun ŋurikiyi.
Yaka nhumanydja yurru ŋayathama yukurra ŋunhiyi malanha maḏayin' malanha nhumalaŋgalay wäŋaŋuranydja. Ŋuli nhe yurru ŋayathamanydja ŋunhiyi be dhuyunydja girri' nhokalay nhe wäŋaŋura, bala ŋayinydja yurru Godthunydja nhuna yätj‐ḻakaramana, rrambaŋikumana ŋunhiyina malanha maḏayin'nha. Biyaka ŋuyulkthiyana ŋurikiyi ŋapana‐wekaŋa, liŋgu ŋayipinydja yukurra ŋunhi Garraynydja ŋuyulkthirri ŋurikiyi wirrki yana, warrpam'thunna yana ŋayi yurru baḏuwaḏuyundja ŋunhiyi malanha maḏayin'tja malanha.”
Yo, bitjarra ŋayi ŋunhi Mawtjitj yukurrana waŋananydja ḻakaraŋala, “Ŋayathaŋa baṯ biyaka Godkunydja rom malanha ŋunhi ŋarra ḻakarama yukurra nhumalaŋgu dhiyaŋu‐wala gäthura. Ŋuli nhuma yurru yuwalk gal'ŋu dhäruk‐märrama dhuwalayi, nhumanydja yurru nhina yukurra goŋmirriyirrina dhikana djulŋithirrina wal'ŋu ŋunhiliyinydja wäŋaŋura ŋunhi ŋayi Garrayyu dhawu'‐nherrara nhumalaŋgalaŋuwu märi'muwu.
Yo, ŋunhalanydja ŋunhi ŋanhdharkŋuranydja nhuma yukurrana marrtjina bitjarra wirwiryurruna yukurrana weyinŋumirrina, 40‐na dhuŋgarranydja nhuma yukurrana ŋunhi nhinana, liŋgu ŋuliwitjarrayinydjayi ŋayi Garrayyunydja nhumalanha bitjarra dharraḏakuŋalana, märr yurru nhuma yaka guyaŋirri be yindikunharamirrinydja. Ŋayi gatjarr'yurruna nhumalanha, bitjarra ŋayi maḻŋ'maraŋala nhumalanha ŋunhi nhuma yurru dhäruk‐märrama ŋanya wo yaka.
Yo, ŋayi dharraḏakuŋala nhumalanha, liŋgu nhuma wirrkina wal'ŋu ŋunhi marrya'yinanydja yukurrana ŋathawunydja ḻarruŋala, bala ŋayi nhumalanha wekaŋalana marrtjina ŋuriŋiyina ŋathayu manayuna, ŋunhiyi ŋatha djiwarr'wuynha. Yaka nhe ŋunhi marŋgi ŋäthilinydja ŋurikiyi ŋathawu, ga balanyarayi liŋgu nhumalaŋgu märi'munydja walala dhuŋamirriyi, yaka walala marŋgi ŋurikiyi; Godthu ŋayipi ŋunhiyi yänguŋalanydja nhumalaŋgu, märr yurru nhuma marŋgiyirri ŋunhi ŋayi yurru yakana ŋula yol yolŋu nhina walŋa ŋuriŋiyinydja ŋathayu munatha'wuyyunydja, yana ŋayi yurru yuwalktja nhina yukurra walŋanydja ŋuriŋina liŋguna dhärukthu ŋunhi Garray ŋayipi ŋuli waŋa.
Yo, ŋunhiliyi ŋanhdharkŋuranydja nhuma yukurrana nhinana weyinŋumirrina, weyinnha wal'ŋu, yurru yaka nhumalaŋgu marrtjina girriny'tja dhika nhänydja ŋäthiliŋuyina barr'‐barryurruna, ga djalkiri nhumalaŋgu yaka buḻ'‐buḻyurruna nhuma.
“Yo, yolŋuyunydja ŋuli ḏarramuyu bitjan raypirri'yun muka nhanŋuwaynydja ŋayi gäthu'mirriŋunha, märr yurru ŋayi yaka biyapul djäma yätj, ga bitjandhi liŋgu Garrayyunydja ŋuli marrtji raypirri'yundhi nhumalanha, märr yurru nhuma yaka djäma ŋula nhä nhokalay nhe djälyu.
Ga ŋurikiyinydja märrwu nhuma yurru rom‐wiyaṉiyirri bitjan nhanŋu Godkunydja, ga marrtji nhanukala yana romgurru; bitjan liŋgu nhe yurru ŋayathama yana ŋunhiyi romdja.
Liŋgu ŋayipinydja Garrayyunydja nhumalanha marrtji gäma ŋunhimalayi wäŋalili ḻatju'lili dhika wal'ŋu. Ŋunhilimiyi wäŋaŋuranydja gapu dhika ḻarryun yukurra ḏarrtjalk gal'ŋu ralkthunara, ga beŋuru ŋoyŋuru munatha'ŋurunydja gapu yukurra dhawaṯthun buŋbuŋdhun ḻatju' dhika wal'ŋu, ga manymak ŋatha yukurra ŋuthan mirithirri ga borum malanha ḻatju'mirri dhika, ga guku ga dhika nhä malanha ŋatha manymakmirri.
<range>
Bäyŋuna nhe yurru marrya'yirri yukurra ŋunhiliyinydja biyapulnydja, liŋgu ŋathanydja nhe yurru yukurra ḻuka dhaŋaŋnha, bala nhe yurru wokthunna Garraywunydja, ga nhina yurru yukurra galŋa‐djulŋithirrina ŋunhilimi wäŋaŋura ŋunhi Garrayyu wekaŋala nhumalaŋgu.”
<range>
“Yaka yana meṉguŋanydja ŋanya Garraynhanydja nhumalaŋgu waŋarrnhanydja. Biyaka dhäruktja ŋanya märraŋa, ga ŋayathaŋa baṯ biyaka warrpam'thurra yana nhanŋu romdja malanha, ga yaka meṉguŋa ŋula waŋganydja.
Yo, ŋunhilinydjayi wäŋaŋura nhuma yukurra yurru nhina ŋatha‐guḻku'mirriŋurana dhika, ga nhinanydja nhuma yukurra yurru manymakŋura dhika buṉbuŋura malaŋuŋura, ga bitjandhi liŋgu nhuma yurru yukurra ŋayathama wäyindja malanha mirithirrina guḻku'na ga rrupiya ga ŋula nhä malanha girri'.
<range>
Yurru yaka yana nhe yurru biyaka garrwarkunharamiyanydja guyaŋinyamiya nhunapinyay nhe, bala meṉguŋana Garraynhanydja, ŋunhi ŋayi nhuna dhawaṯmaraŋala beŋuruyi garrpiṉminyaraŋuru romŋuru.
Ŋayipi muka ŋunhi Godthu Garrayyu nhuna gäŋalanydja yukurrana bitjarra walŋakuŋalanydja ŋuliwitjarra ŋanhdharkkurrunydja lili. Yaka nhuna moḻ'ŋuyu ga buthuŋuyu ŋula ḻäwuŋalanydja nhumalanha, ga Godthu nhumalanha wekaŋala gapu ŋunhiliyi ŋanhdharkŋura wäŋaŋura baṉḏany'ŋura, ŋunhi ŋayi yukurrana ḻarryurruna beŋuru guṉḏaŋuru.
Ga bitjarrayi liŋgu ŋayi Garrayyu nhumalanha wekaŋalanydja ŋuriŋiyinydjayi ŋathayu manayunydja. Yo, märi'munydja nhumalaŋgu ga dhuŋamirrina gal'ŋu yana, yakana walala marŋgi nhanŋu Garraywu, yana bitjarra ŋayi Garrayyunydja nhumalanha gatjarr'yurruna yukurrana, märr yurru ŋayi nhumalanha wurrkurrum'kuma dharraḏakuma, liŋgu ŋayinydja ḏukṯuk nhumalaŋgu ŋayi yurru gäma nhumalanha ŋunhiwalayi manymaklili wäŋalili.
Ga ŋunhi nhuma yukurra yurru nhina dhä‐ŋonuŋdja ŋunhili wäŋaŋura, yaka waŋiya biyakanydja, ‘Way, ŋarranydja dhuwala ḻukunydjana. Ŋarra yukurrana ŋayathaŋala ga märraŋala dhuwalanydja nhä malanha ŋarrakalay ŋarra yana ganydjarryu.’
Yaka biyakayinydja waŋiya, yana guyaŋiya biyakana ŋunhiyinayi Godnha, ŋunhi ŋayi muka ŋuli yukurra nhumalanha ganydjarr wekamanydja, märr yurru nhuma nhina yukurra ḻukunydja dhika wal'ŋu, liŋgu guyaŋirrinydja ŋayi yukurra ŋunhiyi dhawu' ŋunhi ŋayi nherrara nhumalaŋgalaŋuwala märi'muwala walalaŋgala be ŋäthili.
Yo, ŋuli nhuma yurru buku‐dhumukthirrinydja meṉgumanydja Godnha, ga malthun ŋula wiripuŋuwanydja waŋarrwa, nhenydja yurru rakunydhirrina. Yuwalk yana ŋarra nhumalanha yukurra dhuwala raypirri'yundja waŋa. Ŋuli nhuma yurru ganandja ŋunhi yuwalkŋunhanydja Garraynha, ga märr‐nherraṉmirri be ŋula yolkalanydja waŋarrwala, bala nhumalanha yurru baḏuwaḏuyunna yana warrpam'thunna ŋula nhäyuna malaŋuyu romdhu.
Ŋunha wiripu‐guḻkuny'tja yolŋu walala miṯtji ŋuli buku‐ŋal'yun yukurra wiripuŋuwuna waŋarrwu, bala ŋayi ŋuli Godthunydja yukurra baḏuwaḏuyunna walalanha warrpam'thunna yana, ga nhumalanhanydja yurru bitjandhi liŋgu baḏuwaḏuyundhi warrpam'thun yana, ŋuli nhuma yurru yakanydja dhäruk‐märrama Garraynha nhumalaŋgu Waŋarrnha, ŋunhi ŋayi yurru waŋanydja nhumalaŋgu.”
“Mäkiri'‐witjurra nhuma yolŋu'‐yulŋu Yitjuralpuyŋu. Galki nhuma yurru dhuwala buḏapthunna yulŋunydja mayaŋ'kuna, bala gulŋiyirrina yana ŋunhiwalayinydja wäŋalili ŋunhi walala yukurra ŋayathama ŋarambiya'yu walalaŋgalay ŋunhi wäŋa.
Ŋunhayinydja yolŋu'‐yulŋu mirithirrina wal'ŋu ḏälmirrina nhumalaŋgalanydja, yakana nhuma yurru djuḻkmarama walalanha wo buma nhuma yurru baḏuwaḏuyun walalanha nhokalaynydja nhe ŋuriŋi ganydjarryu.
Yurru Garraynydja ŋayipinydja yurru marrtji yukurra ŋurruŋu bala nhumalaŋgalanydja, bitjan yurru bitjan gurtha ŋuli nhära marrtji, biyapul gal'ŋu bathala, bitjandhina ŋayi yurru marrtji ŋayipina baḏuwaḏuyun walalanha, ŋunhi nhuma yurru marrtji galkithirrinydja. Bala nhuma yurru ŋupanna walalanha, gukumana ŋuliŋuruyinydja wäŋaŋuru, waḏutjana yana nhuma yurru baḏuwaḏuyundja walalanha, bitjanna yana liŋgu ŋunhi ŋayi Garrayyu dhawu'mirriyaŋala.
“Ga dhäŋuru ŋuliŋuru ŋunhi ŋayi Garrayyu gukuŋala walalanha marrtjina nhumalaŋgu, yaka walala ŋuriŋiyi märr‐winya'yurranydja ŋurr'yurranydja yanapi nhuma ŋamakurru'mirri. Yaka waŋiya biyakanydja, ‘Garrayyu dhuwalanydja wäŋanha wekaŋala ŋanapurruŋgu, liŋgu ŋanapurru ŋamakurru'mirri yolŋu walala.’ Yaka biyakayinydja waŋiya, liŋgu nhumapinydja yaka yana ŋamakurru'. Ŋunha wiripu‐guḻkuny'tja ŋunhi miṯtji yätjmirrinydja gal'ŋu, ga ŋurukuyina märrwu ŋayi yurru Garrayyu baḏuwaḏuyundja walalanha.
Nhumapinydja yakayi yana ŋamakurru', yaka nhuma ŋuli djäma dhunupa ŋunhi, yurru balakurru nhumalaŋgalanydja ŋayipi yurru Garrayyunydja walalanha baḏuwaḏuyunna warrpam'nha, bala wekamana yana ŋayi yurru wäŋanydja nhumalaŋgu, liŋgu ŋayi dhawu'mirriyaŋala nhumalaŋgalaŋuwala märi'muwala walalaŋgala ŋäthili, Yipurayimgala ga Yitjakkala ga Djaykupkala.
Yaka ŋayi waŋana bitjarranydja, ‘Ŋarra yurru wekamana ŋunhayinydja wäŋa nhumalaŋguna, liŋgu nhuma dhuwurr‐ŋamakurru'mirri.’ Yaka ŋayi bitjarranydja waŋana, liŋgu nhumanydja dhuwala ŋayaŋu‐dhumukmirrina walala, yakana dhuwurr‐ŋamakurru'; bitjan yana liŋgu nhe ŋuli waŋanydja Godkala yaka'yunna yukurra.
“Guyaŋiya ŋunhi ŋäthiliŋu wal'ŋu, ŋunhi nhuma ŋunhala ŋanhdharkŋura wäŋaŋura nhinanha yukurranha ŋuli. Bitjana liŋgu nhuma ŋuli yukurranha yarryunanydja, yaka'yunanydja nhanŋu Garraywu, ŋulinyaramirriyu ŋunhi nhuma gonha'yurruna Yetjip wäŋa, yana liŋgu ga dhiyaŋu‐wala mukthun yana, bala ŋayi Garraynydja ŋaramurryinana wirrkina nhumalaŋgu.
Garrayyu bini ŋayipinydja nhumalanha baḏuwaḏuyuna muka warrpam' ŋunhala ŋunhi bukuŋura Djäniyanydja.
Yo, ŋarrapina ŋunhi marrtjinanydja ŋunhawalayi bukulilinydja, ga ŋunhalayi bukuŋuranydja ŋayi ŋarrakala wekaŋalana ŋunhiyi romdja, ḻakaraŋala bitjarra ŋunhi nhaltjan yurru nhanŋu yolŋu walala nhina yukurra dhuwurr‐ŋamathirri, bala ŋayi wukirrinydja ŋunhi romdja märrma'lilina guṉḏalilinydja bilkpilklili maṉḏaŋulili.
<range>
<range>
Dhärrana ŋarra yukurrana mukthurruna ŋunhalayi Godkala gumurrŋura, märraŋala marrtjina ŋunhiyi rom malanha, bala ŋayi Garraynydja waŋana ŋarrakala bitjarrana, ‘Gatjuy waḏutjana yana yarrupthurranydja‐wala, liŋgu nhokala ŋuriŋi yolŋu'‐yulŋuyunydja dhuwurr‐yätjkuŋalana, ŋuriŋinydja walalay ŋunhi nhe walalanha gäŋala beŋuru Yetjipŋuru. Ŋunhiliyi ŋoyŋuranydja gal'ŋu bukuŋura walala djäma yukurra yätj warray mirithirri warray nhä malanha. Waḏutja yana walala bilyurruna ŋarrakalaŋuŋurunydja ŋuliŋurunydja romŋuru, bala djäma wiripuna waŋarrnha walalaŋguwaynydja.’
Bitjarrana ŋayi Godthu ḻakaraŋalanydja ŋarrakala, ‘Ŋunhanydja yolŋu walala ŋayaŋu‐ḏälmirrina, bala ŋarra yurru baḏuwaḏuyunna walalanha, buwayakkumana ŋarra yurru warrpam'thunna. Ga ŋuliŋuru nhokuŋuna yurru Mawtjitj ŋunhi mala‐wunharanydja marrtji miṯtji‐guḻku'yirrinydja, ga walalanydja yurru nhokuŋu mala‐wunharanydja ŋunhi ŋarrakuwaynha yolŋu walala.’ Ga bitjarra ŋayi God waŋananydja ḻakaraŋalanydja ŋarrakala.
<range>
“Yo, yarrupthurrunanydja ŋarra marrtjina ŋunhi beŋuru lili bukuŋurunydja bala ŋoylilinydja, bala ŋarra maḻŋ'maraŋalanydja ŋunhi yuwalkthi.
Nhumanydja ŋunhi liŋguna bakmaraŋalana ŋunhiyi romdja Godku, bitjarra nhuma ŋäthilimirriyaŋala yana djämanydja wäyinnha ŋunhi rumbal, bala nhuma yukurrana buku‐ŋal'yurrunana ŋurikiyi wäyingunydja.
Bala ŋarranydja ŋunhi guṉḏanhanydja maṉḏanha ŋurrkaŋalana, rommirrinydja ŋunhi guṉḏa munatha'lilina, bala bakmaraŋalana.
Bala ŋarra yukurrana ŋorrananydja, bukunydja ŋarra ŋunha munatha'ŋurana, bukumirriyaŋalana bitjarrana weyinmaraŋalana bala Garraywala; 40‐daykun ga 40‐munha ŋarra yukurrana bukumirriyaŋalanydja ŋoy‐ŋathamiriw ga ŋoy‐gapumiriw, ŋäŋ'thurruna ŋarra yukurrana bäy‐ḻakaranharawu nhumalaŋgu.
Ŋayinydja ŋunhi Godtja mirithina yana ŋayi maḏakarritjthinanydja nhumalaŋgu, liŋgu mirithinana yana nhuma Godnha yätjkuŋalanydja; ŋayi bini nhumalanha ŋunhi baḏuwaḏuyuna muka yulŋunydja, yurru ŋayi mäkiri'‐witjurrunanydja ŋarrakuway bukumirriyanharawuywunydja, bala walŋakuŋalana nhumalanha.
Ga bitjanayi bini ŋayi ŋunhi Garrayyu baḏuwaḏuyuna Yärunnhanydja, bala ŋarranydja bitjarrayi liŋgu bukumirriyaŋala nhanŋunydja.
Bala ŋarra märraŋalana ŋunhiyinydja waŋarrnha be goŋbuynydja nhumalaŋguŋu djämawuy, bala ŋarra ḏaw'yurrunana bakmaraŋalana, buḻwaŋ'‐buḻwaŋmaraŋalana muṉguykuŋalana, bala djalkthurruna ŋunha ŋarkula'lilina.
“Dhäŋuru ŋuliŋuruyinydja biyapul ŋayi God maḏakarritjthina nhumalaŋgu; ŋayi ḏukṯuk nhumalaŋgu Garray nhuma yurru gulŋiyirrina yana‐wala marrtjina ŋunhimalayi wäŋalili, yurru nhumanydja ŋuyulkthina warray, yaka warray nhuma marrtjina ga gulŋiyina, yaka nhuma yana märr‐yuwalkthina ŋanya Garraynha, ga yaka nhuma dharaŋara ŋäkula ŋanya rirrakay. Bitjarra liŋgu nhuma yukurrana ŋuyulkthinanydja wal'ŋu Garraywunydja, yaka nhuma ŋula djäma nhaltjarra ŋayi nhumalanha waŋana yukurrana.
<range>
<range>
Ŋayinydja bini ŋunhi Garrayyunydja nhumalanha baḏuwaḏuyunana, ga biyapul ŋarranydja ŋorrana maḻway'thinayi, bala bukumirriyaŋala yukurrana Godnha weyinŋumirrina yanana.
Ŋarra bukumirriyaŋalanydja bitjarra, ‘Garray, nhepi muka dhuwala buŋgawanydja ŋurruŋunydja, yaka baḏuwaḏuyurra dhuwalayi yolŋu'‐yulŋunhanydja, liŋgu walalanydja dhuwala nhuŋuway dhulŋuŋu. Nhepi ŋunhi walalanha dhawaṯmaraŋalanydja nhokalay nhe ganydjarryu beŋuruyinydja Yetjipŋurunydja. Yuwalk dhuwalayi yolŋunydja walala mäkiri'‐witjunamiriw ga yätjmirri gal'ŋu yana, yurru yaka walalaŋgu nhäŋa ŋunhayi yätjtja, yana walalaŋgu guyaŋiyana ŋunhi märi'munhana walalanha Yipurayimnhana, Yitjaknhana ga Djaykupnhana, ŋunhi walala yuwalkkuŋala gal'ŋu märr‐ŋal'yurruna nhokala.
<range>
Ŋunhi nhe yurru Garray baḏuwaḏuyundja dhuwalayi yolŋu'‐yulŋunhanydja, ga walalanydja yurru ŋunhalanydja ŋuriŋi Yetjippuyŋuyunydja yolŋuyu walalay ŋämana, bala waŋa walala yurru bitjan warku'yunna nhuna bitjanna, “Ŋunha walalaŋgu Godtja be yalŋgi warray, ganydjarrmiriw warray. Ŋayi ŋunhi dhawu'mirriyaŋala walalanhanydja, ŋunhi ŋayi yurru wekama walalaŋgu manymak wäŋa, yurru yaka warray, yana ŋayi dhawaṯmaraŋalana walalanha beŋuruyi, ga ŋunhalayinydja, bala ŋayi bumarana walalanha warrpam'thurrunana,” ’ ga bitjanna walala yurru waŋa yukurra ŋunhi yolŋu'‐yulŋunydja. Garray buku‐djulŋi, yaka walalanha baḏuwaḏuyurra ŋunhiyi yolŋu'‐yulŋunha.
Ŋunhayinydja gal'ŋu nhuŋuwaynha yana yolŋu walala, liŋgu nhepi muka ŋunhi walalanha walŋakuŋalanydja, dhawaṯmaraŋalanydja beŋuruyi garrpiṉminyaraŋurunydja romŋuru ŋuriŋi nhokalay wal'ŋu ganydjarryu.” Bitjarrayina ŋayi yukurrana ŋunhi Mawtjitj bukumirriyaŋalanydja ŋurikiyi yolŋuwunydja walalaŋgu.
Bala ŋayi Garray waŋana Mawtjitjkala bitjarra, “Ma' märraŋa ŋunhi guṉḏanydja maṉḏanha bilkpilktja maṉḏanha, bala gäŋana lili ŋarrakalana dhipala bukulilina, ŋarra yurru biyapul wukirri ŋunhimalayinydja maṉḏaŋulili ŋunhiyi rom malanha, bala nhe yurru ŋayathamanydja yukurra ŋunhilina dhawu'‐nherraṉminyarawuyŋurana bathiŋura.”
<range>
Ga bitjarra ŋayi Garray waŋananydja, bala yuwalkthi ŋayi wukirrinydja ŋunhiwala maṉḏaŋulili guṉḏalilinydja, ga ŋunhiyi guṉḏa maṉḏanha mukthun yana ŋunhilimi dhawu'‐nherraṉminyarawuyŋura bathiŋura.
<range>
<range>




Ŋunhalayi bukuŋuranydja ŋarra yukurrana nhinananydja weyinŋumirrina, 40‐na walu ga munha. Bitjarra liŋgu ŋarra yukurrana bukumirriyaŋalanydja nhumalaŋgu, bala ŋayi Garrayyunydja ŋäkulana ŋarranha ŋunhi bukumirriyanharawuynydja, yakana ŋayi baḏuwaḏuyurrunanydja nhumalanha, yana ŋayi ḻakaraŋalanydja ŋarraku bitjarrana, “Marrtjiyana‐wala yarrupthurrana, ga gäŋana ŋunhiyi yolŋu'‐yulŋunhanydja ŋurru‐warryurrana, märr yurru walala marrtjina‐wala yana gulŋiyirrina ŋunhimalayi wäŋalilinydja. Ga yuwalkthi ŋunhiyi wäŋanydja yurru nhumalaŋguway yana, liŋgu be ŋäthilinydja ŋayi Garrayyu dhawu'mirriyaŋala nhumalaŋgalaŋuwa märi'muwa walalambala.” Ga bitjarrayina ŋayi Mawtjitjthu ḻakaraŋalanydja yukurrana nhanukalayŋuwa yolŋu'‐yulŋuwanydja Yitjuralpuyŋuwanydja.
<range>
“Nhuma yolŋu'‐yulŋu Yitjuralpuyŋu, ŋäkanydja walala ŋamathaŋa mäkiri'‐witjurranydja. Dhiyaku ŋayi Garraynydja ḏukṯuk gam'. Nhuma yurru borrk‐beyaṉiyiya biyaka Garraywunydja nhumalaŋgalaŋuwu Godkunydja, ga ŋayathaŋa nhanŋu romdja warrpam'thurra yana. Märr‐ŋamathiya nhanŋu biyaka märryu‐ḏapmaraŋa mukthurra yana, ga buku‐ŋal'yurra nhanŋuway yana bukmakthu nhokalay yana ŋayaŋuyu ga rumbalyu.
Dhäruktja nhanŋu märraŋa yana ga nhiniyanydja yukirriya dhiyaŋu liŋgu romdhu ŋunhi ŋarra yukurra ḻakarama nhumalaŋgu gäthura, liŋgu dhiyaŋuyinydjayi romdhu nhuma yurru nhina yukurra walŋana.
Ŋunha garrwar wal'ŋu djiwarr' nhanŋuway yana dhulŋuŋu Godku, ga dhuwala munatha' wäŋa nhanŋuway dhulŋuŋu warrpam', ga bukmak nhä malanha dhiyalaŋumi munatha'ŋura, nhanŋuway yana dhulŋuŋu Garraywu wal'ŋu.
Godthu bini djarr'yuna warray yulŋunydja birrka'mirrinha bäpurru'nhanydja, yurru ŋayinydja djarr'yurruna nhumalanha warray, märr yurru nhuma nhanŋuway yana miṯtji, liŋgu wirrki yana ŋayi wal'ŋu märr‐ŋamathinanydja nhumalaŋgalaŋuwu märi'muwunydja walalaŋgu.
Yo, gonha'yurrana warrpam'thurrana dhuwali yätjtja malanha rom, ga dhäruk‐märraŋa ŋanyapinyay yana Garraynha, ga yakana mäkiri'‐yarryurra biyapulnydja.
Liŋgu nhumalaŋgunydja God ŋunhi biyapul warray wal'ŋu yindi warray, djuḻkmarama yukurra wiripuŋunhanydja nhänha malaŋunha waŋarrnha. Garraynydja ŋunhi ganydjarr‐ḏumurru wal'ŋu biyapul, djuḻkmarama yukurra bukmaknhanydja be nhänha walalanha ganydjarr‐ḏilkurrunha. Yakana yurru yolŋuyunydja ŋula yolthu bäyim Godnhanydja, märr yurru ŋayi djäma yukurra ŋilimurruŋgu dharrpalnydja rom, liŋgu ŋayinydja yukurra nhäma dhapirrkkuma yana rrambaŋikuma yolŋunha walalanha birrka'mirrinha.
Ŋayinydja ŋuli ŋaramurryirri ŋurikinydja yolŋuwu ŋunhi walala ŋuli yätjkuma ŋunhiyi goŋmiriwlili yolŋunha walalanha. Godtja yukurra märr‐ŋamathirri ŋuruku mulkuruwunydja yolŋuwu, ŋunhi ŋayi yukurra nhina nhumalaŋgala miṯtjiŋura, bala ŋayi ŋuli wekamana yana ŋuriki yolŋuwu mulkuruwunydja ŋathana ga girri'na, ŋula nhäna dhaṯthunminyarawuna.
Ga nhumanydja yurru bitjandhiyi bili märr‐ŋamathirri yukurra ŋurikiyi mulkuruwunydja yolŋuwu, ga djäka walalaŋgu, liŋgu nhumanydja ŋunhi nhumapinydja nhinanha ŋuli yukurranha mulkuruyi yana ŋunhala Yetjiptja wäŋaŋura.
“Yo, rom‐wiyaṉiyiya biyaka Garraywunydja nhokalaŋuwu Waŋarrwunydja. Dhäruk ŋanya märraŋa, ga buku‐ŋal'yurra nhanŋuway yana waŋganygu. Mam'thurra yana nhanukala yulŋunydja, ga nhanukala yana ŋuriŋi liŋgu yäkuyu dhawu'‐nherraṉmiyanydja.
Ŋayi nhumalaŋgu Godtja. Biyaka wokthurra nhanŋu djulŋithiya; nhanŋuway waŋganygu wal'ŋu ŋilimurru yukurra yurru wokthundja. Liŋgu muka nhuma nhäŋala ŋunhiyi, ŋunhi ŋayi djäma mirithirri yindi rom nhumalaŋgu.
Ŋäthili muka yana ŋunha nhumalaŋgu märi'mu walala marrtjina Yetjiplilinydja, ga walalanydja ŋunhi märr ŋuli ya' ḻurrkun' miṯtjinydja, yurru ŋayinydja Garrayyunydja nhumalaŋgu miṯtjinhanydja ŋunhi be warray dhaŋaŋguŋala warray. Dhiyaŋunydja‐wala nhuma dhuwala biyapulnha wal'ŋu bothurrumiriwnha, balanyarana bitjan ganyu' malanha ŋunha djiwarr'ŋura.”







Bitjarra ŋayi Mawtjitjthu ḻakaraŋalanydja ŋurupa yolŋu'‐yulŋuwanydja, “Märraŋa yana dhuwalayi romdja malanha ŋunhi ŋarra yukurra ḻakarama nhumalaŋgu dhuwala dhiyaŋu‐wala gäthura, bala nhuma yurru nhinanydja yukurra weyinŋumirrina wal'ŋu yanana ŋunhalayinydja ŋunhi ḻatju'ŋuranydja dhikanydja wäŋaŋura, ŋunhi ŋayi Garrayyu dhawu'mirriyaŋala nhumalaŋgalaŋuwala märi'muwala.
<range>
Yo, ŋunhayinydjayi wäŋa dhapirrk warray dhika wal'ŋu, buku'‐wuku warray ŋupanmirri, ga gapumirri warray wäŋa. Bitjan warray liŋgu yukurra dharyun warray ŋuli ŋunhiyinydjayi wäŋa, liŋgu ŋayipi warray wal'ŋu Garray warray yukurra goŋ‐nherraṉmirri djäka ŋurikiyinydjayi wäŋawu, beŋuru liŋgu dhuŋgarra‐ŋupanna.
<range>
<range>
“Ga dhuwalana ŋarra nhumalaŋgu ḻakaramana yulŋunydja. Märr‐ŋamathiya biyaka nhokalaŋu nhe Garraywunydja Godkunydja, ga märr‐nherraṉmiyanydja yuwalkkuŋa gal'ŋu yana, märr‐ŋal'yurranydja nhanukala, bala yurru waltjaṉdja yukurra bitjanna liŋguna dhurrmuknha, ga borumdja malanha ŋathanydja yurru marrtji ŋuthan ḻatju'yirrina dhika, dhaŋaŋdhirrina biyapulnha; bitjanna liŋgu ŋayi yurru ŋathanydja mirithirrina guḻku' nhumalaŋgu ga nhumalaŋgalaŋuwu wäyingu.
<range>
<range>
Yurru märr‐gurrum'thurra yulŋunydja, märr yurru nhumalanha yaka muka mayali'‐wilkthundja ŋuriŋiyi ŋula yolthunydja, bala gatjpaḻ'marama wiripuŋulilinydja dhukarrlili.
Ŋuli nhe yurru yuwalk bilyun ŋuliŋuruyi Godkalanydja romŋuru ga buku‐ŋal'yun wiripuŋuwunydja waŋarrwu, bala ŋayipinydja Godtja yurru ŋaramurryirrina, murr'maramana nhumalanha, bala ŋayi yurru dhaḻ'yunna ŋunha djiwarmy'tja gäraktja, märr yurru ŋuriŋi yakana dharyun yukurra waltjaṉdhunydja, märr yurru dhuwalanydja wäŋanydja munathany'tja räwaknha baṉḏanynha; yakana yurru yukurra borumdja ŋuthan ŋunhiliyi, bala nhuma yurru murrmurryunna ŋuriŋiyinayi marrya'yuna.
“Guyaŋiya biyaka dhuwalayi malanha romnhanydja, marŋgikuŋa marrtjiya nhumalaŋgu yumurrku'nhanydja bala, märr yurru nhuma ŋamathama gal'ŋu nhinanydja yana ŋunhili wäŋaŋuranydja gupaḏalnha‐wala.
<range>
<range>
<range>
Dhäruktja märraŋa ga djäma warrpam'thurra yana ŋunhi nhaltjan ŋayi yurru ḻakarama nhumalaŋgu, bala nhumanydja yurru djuḻkmaramana ŋunhi miriŋunhanydja walalanha, ŋunhi walala yukurra nhina ŋunhiliyi wäŋaŋura. Walalanydja ŋunha biyapul wal'ŋu wuṉḏaŋarrmirri ḏälmirri, yurru nhumanydja ŋupanna yurru walalanhana, ga ŋunhiyi wäŋanydja nhumalaŋguway yana, yakana nhumalanha yurru ŋula gulmaramanydja, ŋunhi nhuma yukurra yurru nhina ŋunhiliyi romŋura nhanukalay gal'ŋu Garraywala.
<range>
<range>
<range>
“Yo, gäthuranydja dhuwala ŋarra yukurra ḻakarama yana nhumalaŋgu märrma' dhukarrnydja, waŋganydja goŋmirriyanharamirri ga waŋganydja ŋoy‐yätjthinyaramirri.
Ŋuli nhuma yurru dhäruk‐märranharamirrinydja walala, ŋayi yurru Godthunydja nhumalanha goŋmirriyama wal'ŋu, bala nhuma yurru nhina yukurra ŋayaŋu‐djulŋithirri; warrpam' yurru yana manymak nhänydja malanha.
Ga ŋunhi nhe yurru yakanydja dhäruk märrama ŋula Godnha, ga nhenydja yurru märrama ŋunhiyinayi ŋoy‐yätjthinyaramirrina. Yo, ŋuli nhe yurru bilyun ŋuliŋuru ŋarrakalanydja romŋuru, ga buku‐ŋal'yun wiripuŋuwunydja waŋarrwu, ŋayi yurru Godthunydja nhuna yakana goŋmirriyama, yakana nhe yurru nhina dhika wal'ŋu ŋamathama.
Yo, galkina nhuma yurru buḏapthunna mayaŋ'kunydja, bala gulŋiyirrina yana ŋunhimalayinydja wäŋalili. Ga ŋunhi nhuma yurru yukurra nhina ŋunhiliyinydja, ga yuwalkkuŋa nhiniyanydja yukirriya wal'ŋu ŋunhili liŋgu romŋuranydja ŋunhi ŋayi Godthu nherrara nhumalaŋgu.” Ga bitjarrayina ŋayi Mawtjitjthu ḻakaraŋalanydja.
<range>
<range>
<range>
“Dhuwalanydja Godku nhanŋuway rom, nhuma yurru mäkiri'‐witjun nhanŋuway yana. Biyaka liŋgu yana djämanydja ŋunhiyi liŋgu ŋunhi ŋayi yukurra Godthu ḻakarama.
Ŋunha wiripunydja mala miṯtji yolŋu'‐yulŋu yukurra buku‐ŋal'yun wiripuŋuwu waŋarrwu malanyŋuwu birrka'mirriŋura ŋunha wäŋaŋura, ga nhumanydja yurru marrtjiyana ŋunhimalayinydja walalaŋgala be dhuyulilinydja wäŋalili, bala buḻwa'‐buḻwaŋmaraŋana buŋana ḏaw'‐ḏawyurrana ŋunhiyi nhänydja malanha, muṉguykuŋana walalaŋgu maḏayin' malanha ga ŋula nhä dharpa ga barŋ dhika nhä malanha. Gulk‐gulkthurrana ŋunhiyi walalaŋgu be maḏayin'tja malanha, bala dhuŋgur'yurrana walalambala ŋunhinydja be nhänydja maḏayin'nhanydja, ŋunhiyinydja waŋarr malanha ŋunhi walala ŋuli djäma goŋdhu walalawuy, bala märr‐ŋal'yunna.
<range>
“Ŋunha wiripu‐guḻkuny'tja ŋunhayi yolŋu walala ŋuli yukurra buku‐ŋal'yun walalaŋgalaŋunydja waŋarrwu djarrpi'kumana yanana, ga nhumanydja yurru yaka nhumalaŋgalaŋuwunydja Garraywunydja buku‐ŋal'yun ŋuliwitjandhi walalaŋgalanydja romgurru dhukarrkurru.
Ŋayipi yurru Garrayyunydja djarr'yun waŋgany yana wäŋa, märr yurru ŋunhiliyinydjayi waŋganyŋuranydja wäŋaŋura yolŋu walala yurru marrtji galkithirri gal'ŋu nhanukalanydja, ga buku‐ŋal'yun nhanŋuway yana waŋganygu.
Ŋunhiliyina wäŋaŋura dharapulŋura waŋganyŋurana nhuma yurru yukurra wekama mundhurrnydja nhanŋu Godku, nhä nhe yurru ŋula wekama nhanŋu; ŋunhiliyina wäŋaŋura nhuma yurru marrtji galkithirrinydja gal'ŋu yana ŋuliwitjannayi maŋgu'‐waṉḏinyarakurru wäyingalana.
Ŋunhalayinydjayi wäŋaŋura dharapulŋura nhuma yurru yukurra ḻuka ŋathana gumurrŋura nhanukalanydja bena goŋmirriyirrina wal'ŋu dhikana, liŋgu ŋayipinydja Garrayyunydja nhumalanha bitjarra goŋmirriyaŋala warray dhipali nhumalaŋgala djämalili.
Yakana biyapulnydja nhuma yurru buku‐ŋal'yun yukurra Godku ŋuliwitjan nhumalaŋgalaynydja nhuma guyaŋinyarakurru ga romgurru. Ŋunhi nhuma yurru gulŋiyirrinydja ŋunhiwalayi wäŋalili ŋunhi ŋayi yurru Garrayyu wekama nhumalaŋgu, ŋunhalayinydjayi nhuma yurru buku‐ŋal'yun yukurra waŋarrwu Godkunydja nhanukalaynha yana romgurru,
liŋgu ŋunhalayinydjayi nhuma yurru nhina ŋayaŋuna, bitjan ŋayaŋu‐yal'yunna bukmakthu ŋuriŋi ŋunhi ŋayi wekaŋala marrtjina nhumalaŋgu.
“Yo, Garrayyu yurru ŋayipi nhumalanha gunganhamirriyamanydja, yakana ŋayi yurru miriŋuyunydja buma nhumalanha, bala nhuma yurru nhinanydja yukurra ŋayaŋu‐yal'yunna wurrkurrum'nha. Nhuma yurru buku‐ŋal'yundja yukurra nhanukalaynha yana Garraywalana romgurru, ŋunhilina liŋgu ŋunhi ŋayipi djarr'yurruna ŋunhiyi wäŋa, ga wekamanydja nhuma yurru Garraywunydja ŋunhiyi yana liŋgu ŋunhi ŋayipi waŋana nhumalanha wekanharawu.
<range>
Nhumapi ga nhumalaŋgu djamarrkuḻi' yumurrku' ga ḏalkarra'mirri walala ŋunhiyi, djulŋithiyana dhikana goŋmirriyiyana ŋunhili Godkala gumurrŋuranydja.
Yaka dhuŋgur'yurra mundhurr Godku birrka'mirriŋuranydja; nhuma yurru wekamanydja ŋunhiliyi liŋgu dharapulŋuranydja wäŋaŋuranydja ŋunhi ŋayipi djarr'yurruna nhumalaŋgu.
<range>













“Dhäruktja märraŋa ŋarraku, dhiyakunydja dhärukku ŋunhi ŋarra yukurra wekama nhumalaŋgu, bukmakku yana, bala yurru nhuma ga nhumalaŋgu mala‐wunharanydja yukurra nhina ŋamathamana dhikana yurru goŋmirriyirrina, ŋunhi nhuma yurru djäma yukurra ŋunhiyi yana liŋgu ŋunhi Godthu ŋayipi ḻakarama yukurra dhunupa wal'ŋu.”
“Yo, nhuma yurru mukthun yana marrtjinydja ga gulŋiyirri ŋunhimalayi wäŋalili, ga ŋayinydja yurru nhumalaŋgu Waŋarrnydja Garraynydja marrtji galki yana nhumalaŋgala, bitjan ŋayi yurru bumana marrtji ŋunhiyinydjayi yolŋu'‐yulŋunha ŋunhi walala yukurra nhina ŋunhili wäŋaŋura, märr yurru ŋunhiyinydjayi wäŋa nhumalaŋguwaynha yana nhinanharawu.
Yurru yaka walalaŋgalaŋuwu romgunydja malthurra ŋurikiyi mulku'‐mulkuruwalaŋunydja, ga yaka walalaŋgalaŋuwu waŋarrwu marŋgithiya yukirriya. Yaka walalanha waŋiya dhä‐wirrka'yurra biyakanydja, ‘Nhaltjan dhika nhuma ŋuli buku‐ŋal'yun yukurra nhumalaŋgalaŋuwunydja waŋarrwu?’ Yaka biyakayinydja dhä‐wirrka'yurra, märr yurru nhumalanha yaka gaṯmaramanydja ŋuriŋi walalaŋgalay romdhunydja.
Ŋunhiyinydja rom walalaŋgunydja yätjnha gal'ŋu yanana, yakana yana nhuma yurru buku‐ŋal'yun Garraywu bitjandja bitjan ŋunhi walala yukurra buku‐ŋal'yun walalaŋgalaŋuwu waŋarrwu. Liŋgu Garraynydja ŋayipinydja yukurra nyinyaŋdhun ŋurikiyinydjayi ŋunhi walala ŋuli yukurra djäma walalaŋgalay buŋgulkurru, bitjan märr‐ŋal'yun walalaŋgalaŋuwu waŋarrwu. Wiripunydja walala ŋuli mundhurr‐wekama walalaŋguway yumurrku'nha, bitjan bathan gurthalili mundhurr walalaŋgalaŋuwu waŋarrwu.
Gurrum'thurra biyaka nhumalaŋguway nhuma yulŋunydja. Yaka biyakayi bukulili ŋal'maraŋa ŋunhiwalayi ŋula nhä rom ŋunhi ŋayi gurrunhara Garrayyu ŋayipi, ga yaka ŋula waŋgany meṉguŋanydja yana.
“Wiripunydja mak ŋuli nhumalanha yolŋuyu waŋa bitjan, ‘Way, mäkiri'‐witjurra ŋarraku ŋe'. Ŋarranydja djawarrkmirri dhuwala, dhäwu'‐gänharamirri ŋulaŋuru Godkuŋu. Ŋarra marŋgi mayali'wu bukaway'wunydja, ga djäma ŋarra yurru biyapul wal'ŋu ganydjarr‐ḏumurru bathala rom. Yuwalk ŋarra yukurra dhuwala ḻakaramanydja. Go ŋilimurru buku‐ŋal'yunna dhiyaku wiripuŋuwuna waŋarrwu, ŋunhi ŋanapurru yaka marŋgi ŋäthili.’ Bitjanna ŋayi yurru wiripunydja ŋunhiyi be djawarrkmirrinydja yolŋu waŋa.
<range>
Yaka yana ŋuriki mäkiri'‐witjurranydja bothinyaramirriwunydja djawarrkmirriwu, ga yaka märr‐nherraṉmiya märr‐yuwalkthiya ŋurikalaynydjayi ŋunhi ŋayi yurru bukaway'wuy mayali' ḻakarama. Liŋgu ŋuliwitjandhinydjayi dhärukkurru ŋayi yurru Garrayyunydja gatjarr'yun ŋunhiyi nhumalanha, yana maḻŋ'marama bitjan nhumalanha, mak nhuma yukurra märryu‐ḏapmarama gal'ŋu nhumalaŋguway waŋarrnha Garraynha bukmakthu yana nhokalay ŋayaŋuyu wal'ŋu, mak bäyŋu.
Yo, mukthurra yana walala malthurranydja yukirriya nhanŋuway Garraywu, biyaka rom‐wiyaṉiyiya yulŋunydja nhanŋu, märr yurru nhe yakana djäma ŋula nhä yätjtja. Dhäruk biyaka märraŋa ŋanya, ga buku‐ŋal'yurra nhanŋuway yana waŋganygu.”














“Nhumanydja dhuwalanydja Garraywu muka yolŋu walala. Ŋunhi nhe ŋuli ŋäthinydja ŋurikiyi ŋula yolku rakunygunydja yolŋuwu, yaka nhe yurru bunharamirri yukurra muḻkurrnydja nhunapinyay nhe mitmitthunmirri. Wiripu‐guḻkuny'tja ŋuli wiriny'tjun yukurra gayawak, baṉḏany'kunharamirrina muḻkurr, ŋunhiyinydjayi mayali' märr‐ŋal'yun yukurra ŋurikinayi rakunyguna; nhumanydja yaka biyakayi.
Nhumanydja dhuwala nhanŋuway yana wal'ŋu Garraywu, ŋayi nhumalaŋgunydja ŋunhi waŋarr. Guḻku' dhuwala mirithirri yolŋunydja walala miṯtjinydja dhiyalaŋumi munatha'ŋuranydja, yurru ŋayinydja ŋunhi Godthunydja djarr'yurruna nhumalanha warray, märr yurru nhumanydja miṯtji nhanŋuwaynha yana wal'ŋu dhulŋuŋuna.”



















“Ŋunhi nhuma ŋuli gulkthun marrtji waŋgany‐manapan ŋathanydja malanha, ŋäthilinydja guḻk‐guḻkthurra ŋunhiyi 10‐guŋa, liŋgu waŋganydja ŋunhi ŋuliŋuruyi wakana nhanŋuway dhulŋuŋu Garraywu, yaka nhuŋu.
Märraŋa ŋunhiyinydjayi nhanŋuwaynydja dhulŋuŋunydja Garraywunydja, ga gäŋa bala buku‐ŋal'yunarawuylili buṉbulili nhanŋu Garraywu, ga ŋunhalayina nhe yurru ḻukanydja yukurra gumurrŋura nhanukalana Garraywalana. Ga bitjandhi liŋgu nhe yurru ŋurruŋunhanydja ŋunhi dhawal‐wuyaŋinyarawuynha wäyinnha ḻuka yukurra ŋunhiliyi gumurrŋura nhanukala Garraywala, liŋgu ŋunhiyinydjayi ŋurruŋunydja wal'ŋu nhanŋuway dhulŋuŋu Garraywu. Bitjan liŋgu nhuma yurru yukurra djämanydja dhuwalayi romnha, nhokala gurruṯu'mirriyu walalay rrambaŋi nhuma yurru ḻukanydja yana ŋunhiliyi Garraywala gumurrŋuranydja, djulŋithirri yana wal'ŋu rrambaŋi, märr yurru nhuma guyaŋirri yukurra bitjan liŋgu ŋurruŋunydja ŋanyapinyay Garraynha, bala dhäruk‐märraŋana.
<range>
<range>
<range>
Ga bitjandhi liŋgu nhuma yurru wekama yukurra ŋatha ŋuriki Lepaywunydja walalaŋgu yolŋu'‐yulŋuwu, ŋunhi walala yukurra nhina dhuwali nhumalaŋgala wäŋaŋura. Ŋunhinydja walalanydja Godku muka djämamirri walala, yaka walalanhanydja meṉguŋa, liŋgu bäyŋuna walala yukirri ŋayathaŋu walalaŋguwaynydja walala wäŋa.
Yo, märrma' dhuŋgarra nhuma yurru nhumapinydja ḻuka yukurra ŋunhiyinydja ŋatha, ŋunhiliyi Garraywalanydja buṉbuŋura, ga ŋuriŋinydja bala dhuḏiŋuyunydja dhuŋgarrayu bala nhuma yurru ŋurruŋunydja Garraywu waka'nha ŋunhi ganaŋ'maramana, bala rulwaŋdhun gali'lili; ŋunhiyinydjayi ŋatha walalaŋguwaynha Lepaywuna, Godkalaŋuwu ŋuriki ḏalkarra'mirriwuna yolŋu'‐yulŋuwu, ga buku‐gurthawuywu yolŋu'‐yulŋuwu ga goŋmiriwŋura ŋunhi yolŋuwu walalaŋgu. “Ŋuli nhe yurru bitjandhiyinydja Godkunydja wekama nhanŋuwaynydja ŋunhi ŋäthili, ŋayinydja yurru nhuna Garrayyunydja bitjan goŋmirriyamana gal'ŋu gäma yukurra yanana, ga bukmak nhä malanha nhe yurru djäma yukurra, ŋunhiyinydja yurru ḻatju'thirrina dhikana wal'ŋu nhuŋu. “Yo, ŋunhi walala ḏalkarra'mirri walala yolŋu'‐yulŋu, yakana walalaŋgu yurru ŋayathama walalaŋguway walala wäŋanydja ŋunhalayi Yitjuralnydja, yana walala yurru yukurra ḻukanydja märramanydja ŋunhina ŋunhi walala ŋuli wiripu‐guḻku'yu yolŋu'‐yulŋuyu wekama yukurra Garraywala. Ŋuriŋi wiripu‐guḻku'yunydja miṯtjiyu ŋayathama yukurra yurru wäŋa, yurru ḏalkarra'mirriwunydja ŋunhiyi walalaŋgu ŋayipina yana Garraynha; djämanydja walala yukurra nhanŋuway yana Garraywu, ga ŋayi walalanha marrtji ŋäthilimirriyama maranhu‐wekamanydja.
<range>









































































“Yo, ŋunhi nhe yurru gulŋiyirrinydja wäŋalilinydja ŋunhimalayi, yaka romgu malthurra walalaŋgalaŋuwunydja ŋunhi walala yukurra nhina ŋunhiliyi; ŋunhiyi walalaŋgu romdja mirithirrina yana yätjnha wal'ŋu.
Yaka wekaŋa nhumalaŋguway nhuma yumurrku'nhanydja bitjan mundhurr bathanarawu ŋuriki walalaŋgalaŋuwu waŋarrwu. Yakana ŋula waŋgany nhumalaŋgalanydja malaŋura yurru djäma ŋula nhä gaḏamandhinyaramirri rom, be galŋa‐mangaṯa'mirriyunydja yurru djäma, ga yaka nhuma yukurra yurru waŋa bitjan buku‐wuykthundja nyirawunuma, ga djäma ŋula nhä marrŋgitjkalanydja girri'yu. Yaka nherrala girri' ŋula nhänydja gunganharamirriyanhamiya ŋuliŋuru yätjkalanydja, yanapi ŋunhiyinydjayi ganydjarrmirri, ga yaka djäma ŋunhiyi be ḏaḏa'yunaramirrinydja rom. Yakana djäma djalaḏaḏany'tja, ga yaka bukukurru waŋiya yukirriya rakunygalanydja ŋurikalanydja birrimbirrwala mokuywalanydja.
<range>
Ŋurikiyinydjayi malaŋuwu Godtja yukurra wirrkina nyinyaŋdhun wal'ŋu, ga wirrkina yana ŋayi yurru ŋaramurrthirri yolŋu'‐yulŋuwunydja ŋunhi walala yukurra yurru djäma bitjandhiyi yätjtja. Ŋunhala miṯtjiyu Gaynanbuyŋuyu ŋuli yukurra djäma bitjandhinydja, ga ŋurikiyina märrwu ŋunhi ŋayi Godthunydja walalanha yurru dhawaṯmaramana yanana ŋuliŋuruyi wäŋaŋurunydja.
Yaka nhenydja balanyarayi djäma yätj. Nhumanydja yurru nhina yukurra ḏarrtjalk gal'ŋu yana, ganaŋ'thunara ŋuliŋuruyi yätjkalanydja, ŋunhiliyi liŋgu waŋganyŋura romŋura Garraywala yana.”
Ga biyapul ŋayi Mawtjitj waŋana bitjarranydja, “Yo, galkina nhuma yurru gulŋiyirrina ŋunhimalayi wäŋalili dhawu'‐nherraṉarawuylilinydja. Ŋunhilinydja wäŋaŋura yolŋu walala yukurra nhina goŋ‐maŋgimaŋgi'mirri dhika nhä malanha, ŋunhi walala ŋuli barrari‐wukuma yolŋunha walalanha, bitjan ḻakarama yukurra ŋunhi yurru ŋayi nhä maḻŋ'thun yalala yätj wal'ŋu, liŋgu walala ŋuli nhäma yukurra ŋunhiyi bukaway'kurru, wo ŋuliwitjandhi ŋunhi walala yurru nhäma yukurra ŋula nhä. Nhumanydja dhuwalanydja Garraywu nhanŋuway yolŋu walala, yakana nhuma yurru maḻŋ'marama yuwalkŋunydja dhukarr ŋuriŋiyinydjayi nhäyu malaŋuyu romdhu. Yaka nhumanydja yurru biyakayi malthurra dhärukku walalaŋgalaŋuwu.
Ŋayipinydja yurru Godthunydja nhumalaŋgunydja djuy'yun warray dhäwu'‐gänharamirrinha yolŋunha, ŋayinydja yurru ŋunhiyi yolŋu yana, bitjan ŋarrapi, bitjan ŋayi yurru dhawal‐wuyaŋirrinydja dhipuŋuru ŋilimurruŋgala yarraṯaŋuru, ŋurikiyina nhuma yurru yukurra dhärukkunydja malthun.
“Ŋäthilinydja ŋunhinydja ŋunhi nhuma ḻuŋ'maranhamina yukurrana ŋunhili bukuŋura Djäniya yäkuŋura, nhuma waŋana bitjarra, ‘Ŋanapurrunydja yaka ḏukṯuk ŋanapurru yurru ŋäma yukurra rirrakay Godnha, ga yaka ŋanapurru ḏukṯuk ŋanapurru yurru nhäma ŋanya ŋunhiwalayi gurthalili. Ŋanapurru ŋuli bäynha rakunydhi.’ Bitjarranydja nhuma waŋana, liŋgu nhuma borrk‐beyaṉiyinana wirrkina wal'ŋu.
Bala ŋayi Garraynydja waŋana ŋarrakala bitjarrana, ‘Yo manymak.
Ŋarranydja yurru yänguma ŋunhiyinayi dhäwu'‐gänharamirrinhana, ŋayinydja yurru ŋunhiyi yolŋu yana rumbalnydja bitjan nhuma, ga marrtjinydja ŋayi yurru dhawaṯthundja ŋunhiyi dhipuŋuru nhumalaŋgala miṯtjiŋurunydja. Ŋarra yurru nhanŋu dhäruktja wekama waŋanharawunydja, bala ŋayi yurru ḻakaramanydja nhanukalaŋuwu yolŋu'‐yulŋuwunydja warrpam' yana ŋunhi ŋarra yurru waŋa yukurra nhanukala.
Waŋanydja ŋayi yurru yukurra ŋarrakala yana yäkuyu, ga ŋunhi yurru ŋula yol yolŋu yakanydja dhäruk märrama ŋanya, ŋarranydja yurru ŋanya dhä‐ḏir'yunna ŋunhiyinydjayi dhäruk‐märranharamiriwnhanydja yolŋunha.’
“Ŋunhi ŋayi yurru wiripunydja yolŋu waŋa bitjan gam', ‘Dhuwala dhäruktja ŋarra yukurra gäma Garraywuŋu’ bitjan yurru, yurru dhäruktja ŋunhiyinydjayi yaka ŋarrakuŋu wekanhara, bala nhuma yurru yana bumana ŋanya rakunygumana ŋunhiyinydjayi yolŋunha, liŋgu ŋayinydja yukurra ŋunhiyinydja waŋa yolŋu yäkuyu be yolkalana wiripuŋuwalana waŋarrwala.
“Ga wiripunydja mak nhe yurru waŋa bitjan, ‘Nhaltjan dhika ŋarra yurru dharaŋandja ŋunhiyi yuwalkŋunhanydja dhäwu'mirrinha? . . . wanhaka ŋayi yurru yukurra waŋa yuwalk wal'ŋu ŋulaŋuru Garraywuŋu dhäruk mak ŋula yolkuŋu?’ Bitjandhiyi nhe yurru djarr'yundja ŋunhiyi dhäwu'mirrinhanydja yolŋunha.
Ŋuli nhe yurru ŋäma yolŋunha ŋunhi ŋayi yurru waŋa Garraywala yäkuyu, ŋunhi ŋayi yurru waŋanydja, ga yakanydja yurru ŋayi ŋunhiyi maḻŋ'thun, bala nhe yurru marŋgithirrina ŋunhi ŋurikalayinydja yolŋuwala yakana dhäruk wekanhara ŋulaŋuru Garraywuŋu. Ŋunhiyinydjayi yolŋu waŋa yukurra yana ŋuliŋuruna bäymana nhanukuŋuwaynha guyaŋinyarawuy. Yaka barrariyanydja ŋuriki yolŋuwu dhärukkunydja.”














“Ŋuli yurru waŋganydhu yolŋuyu ḻakarama djarrma'‐wama, ‘Ŋuruŋunydja gay' yolŋuyu djäma yätjkuŋala,’ bitjan yurru, yaka yana waḏutja märr‐yuwalkthiyanydja ŋurikiyi. Ŋäthilinydja marrtjiya ŋathili yuwalkŋuwu dhäwu'wu ḻarruŋa, ga ŋuli nhuma yurru maḻŋ'marama märrma'nha wo ḻurrkun'nha ŋunhi walala nhäŋala ŋuriŋiyi walalay marŋgiŋumirri walala, ga ḻakarama walala yurru ŋuriŋi walalay ŋunhi yana liŋgu yuwalkŋu ŋupanayŋu dhäwu', bala nhuma yurru märr‐yuwalkthirrina ŋurikiyi dhäwu'wunydja, bala yuwalkthina nhuma yurru dhä‐ḏir'yundja ŋunhi wiripuŋunhanydja yolŋunha ŋunhi ŋayi djäma yätjkuŋala.
Ga ŋunhi yurru ŋula yolthu yolŋuyu ḻakarama bothirri, yana mari ŋayi yurru warkthun ŋula yolku, ga gäŋa ŋunhiyinydja maṉḏanha märrma'kuŋa yana bala Godkala buṉbulili, ga ŋunhiliyina maṉḏanha yurru mala‐yarr'yundja ŋuriŋi ḏalkarra'mirriyu walalay ga dhä‐wirrka'yunaramirriyu walalay.
<range>
Baḏak walala yurru ḻarrumanydja, yana liŋgu ga maḻŋ'maramana walala yurru yuwalkŋuna dhäwu'. Ga ŋuli walala yurru maḻŋ'marama yuwalktja wal'ŋu ŋunhiyinhayi ḏarramunha, ŋunhi ŋayi yäna ḻakaraŋala bothina ŋuriki nhanukalaŋuwu ŋayi gurruṯu'mirriwu,
ŋanyanydja yurru ŋunhiyinhanydjayi yolŋunha ŋunhi ŋayi bothina ḻakaraŋala dhä‐ḏir'yunna yurru; ŋayinydja yurru ŋuriŋiyinydjayi märrama balanyara yana liŋgu ŋupanayŋu, bitjana ŋayi bini ŋuriŋi yolŋuyu märranha, ŋunhi be ŋayi djäma yätjkunhanydja.
Bala ŋuruŋu wiripu‐guḻku'yunydja yurru ŋämana ŋunhiyi, bala wirrkina beyaṉiyirrinydja, bala walala yurru yakana biyapulnydja dhäwu' yukurra djäma bothirri, ga ŋuriŋiyinydjayi nhuma yurru romdhu ḏaḏawmaramana ŋula yolŋunha, märr yurru walala yakana biyapulnydja djäma bitjandhiyi yätj.
Yaka mel‐wuyurra ŋurikiyi bothinyaramirriwunydja dhäwu'‐ḻakaranhamirriwu, yaka ŋanya yana dhayuŋandja ‘bäythi’ biyakanydja, yana ŋanya mukthurrana dhä‐ḏir'yurrana. Ŋunhi bini walala bunha yuwalktja ŋula yolnha liŋgu ŋuriŋi bothinyarayu dhäwu'yu, ŋayinydja yurru ŋunhiyinydjayi bothinyaramirrinydja yolŋu burakirrina, ga ŋunhi bini walala wutthunna ŋula yolnha maŋutjinydja, wo ḏaw'yunna ḻirranydja, ga ŋanyanydja yurru bitjandhi liŋgu maŋutji wutthun ga ḻirra ḏaw'yun ŋunhiyi bothinyaramirrinhanydja yolŋunha.” Yo, wiripunydja ŋayi Mawtjitjthu guyaŋinyamirriyaŋala waŋana yolŋu'‐yulŋunha, ḻakaraŋala wiripu ga wiripu malanha rom, ŋunhi ŋayi Godthu nherrara walalaŋgu, balanyara rom malanha gam'.











































Ŋuli nhe yurru maḻŋ'marama ŋula nhä wäyin ŋula yolku yolŋuwu, ga dhunupana märraŋanydja ga gäŋa roŋiyinyamaraŋana balayi ŋurikalayi wapunhu'mirriŋuwalana. Ŋuli nhe yakanydja marŋgi yolku ŋayi ŋunhiyi, yurru manymak ŋunhiyi nhuŋunydja, nhe yurru gäma nhokalanydja wäŋalili. Ga ŋuli ŋayi yurru ŋunhiyinydja yolŋu wapunhu'mirriŋunydja marrtji ga ŋäŋ'thundja ŋurikiyi, ga dhunupa nhenydja roŋiyinyamaraŋana wekaŋa.
<range>
<range>
<range>
Dhäyka yurru yaka dhaṯthunmirri ŋuriŋi ḏarramuwala girri'yu, ga balanya liŋgu yana ŋupanayŋu ḏarramuyunydja yurru yaka yukurra dhaṯthunmirri dhäykawalanydja girri'yu. Ŋunhiyi Godthunydja ŋuli ḻakarama yätjnha yanana wal'ŋu, ŋunhi ŋuli yolŋu'‐yulŋuyu djäma bitjandhiyinydja.
Yo, ŋuli nhe yurru maḻŋ'marama wäyinnha ŋäṉḏi'mirriŋunha, ŋunhi ŋayi yukurra nhina yaluŋura nhanukalay mapu'ŋura, yurru manymak warray nhuŋu djaw'yunarawu ŋuriki mapu'wunydja. Ga yaka wutthurra ŋunhi ŋäṉḏi'mirriŋunhanydja wäyinnha, yana djuy'yurrana ŋanya, märr yurru nhumanydja nhinana yukurra ŋunhili wäŋaŋura weyinmaramana, ga bitjanna liŋguna nhumalaŋgu yurru ŋathanydja guḻku'yirrina ŋunhili wäŋaŋura.
<range>







































Yo, dhäyka yurru yaka wekanhamirri ŋanyapinyay ŋayi birrka'mirriwala ḏarramuwala ŋunhili ŋula buŋgulmirriŋuranydja, ga ḏarramuyu yurru yaka marramba' warkthun yukurra ŋunhili buŋgulmirriŋura. Wirrki ŋayi ŋuli Godtja yukurra nyinyaŋdhun ŋurikiyinydja romgu.






Ŋunhi nhe yurru yukurra marrtji dhukarrkurru, djuḻkthunmarama ŋuliwitjandhi marrtji ŋuli ŋula yolkala yolŋuwala dhulŋuŋukurru gärulkurru, bala gulkthun borumdja nhe yurru märr ŋuli ḻurrkun', yana ḻuka marrtji yurru ŋuliwitjandhiyi dhukarrkurru, ŋunhiyinydja manymak warray, yurru yaka nhe yurru gulkthurra marrtjiya ŋula banikin'lilinydja, bala djaw'yurranydja. Yurru manymak nhuŋu, nhe yurru marrtji goŋdhunydja yana gulkthun ŋatha, ḻuka marrtji yurru, ŋunhi nhe yurru marrtjinydja yukurra dhukarrkurrunydja, ga yaka gulkthurra yiki'yunydja ŋula yolpa marrtjiya ŋathanydja, bala djaw'yurranydja.
<range>













Biyaka ŋurikinydja yolŋuwu ŋoy‐wuyurra ŋunhi ŋayinydja yolŋumiriw ga ŋurruwuyk. Yaka djaw'‐djawyurra walalaŋgalaŋuŋuru, ga biyaka buku‐ruŋinyamaraŋa yulŋunydja ŋunhi walala yurru djäma yukurra nhumalaŋgu.




Ŋunhi nhe yurru marrtji gulkthun ŋatha nhuŋuway malanha, ga muṉguynydja marrtjiya gonha'yurra ŋurikiyi ŋurruwuykkuna yolŋuwu ga yolŋumiriwwuna ga mulkuruwuna; ŋuriŋina walalay yurru yukurra ḻuka ŋunhi bäythinyaranydja ŋatha muṉguynydja.
<range>
<range>
Garrayyu dhuwalayinydja ŋayipi rom wekaŋala nhumalaŋgu, märr yurru nhuma yaka ŋula meṉguma, ŋunhi ŋäthilinydja nhuma muka yukurrana nhinana ŋurruwuyk ŋunhala Yetjip muka.



Ŋunhi ŋuli buliki'yu marrtji djäma muŋdhu'‐muŋdhun ŋatha malanha, barrkuwatjkuma marrtji ŋuliŋuru dhukun'ŋurunydja, yaka ŋanya dhänydja ḏapmaraŋa. Gonha'yurra yana ŋanya, märr ŋayi yurru ḻuka marrtji ŋatha ŋuliŋuruyi.
Ŋuli yurru maṉḏa yukurra märrma' gutha'manydji nhina waŋganyŋura wäŋaŋura, ga waŋganydja yurru rakunydhirrina yothumiriw yana, bala ŋayi yurru ŋuriŋiyi gutha'mirriŋuyunydja märrama rakunygunydja ŋurikiyinydjayi dhäykanha, märr yurru ŋayi yothu märrama ŋurikiyi rakunygu yolŋuwu dhuway'mirriŋuwu. Ga guḻku' mirithirri wiripunydja malanha rom ŋunhi ŋayi Godthu gurrunhara nhanukalayŋuwu ŋayi yolŋu'‐yulŋuwu, bitjarra marŋgikuŋala marrtjina, märr yurru walala yaka djarrpi'thirri walalaŋguway walala, märr yurru ŋunhiyi wäŋa dhärra yukurra ḻatju' dhika wal'ŋu, marimiriw ŋula nhämiriw.
<range>













“Yo, galkina nhuma yurru marrtjina yulŋunydja giṯthunna, bala gulŋiyirrina ŋunhiwalayi wäŋalilinydja, bala nhinana yurru wäŋaramana,
bala ŋathanydja yurru ŋuthan muḻkurrmirriyirrina dhika. Ga ŋunhi nhe yurru gulkthundja marrtji ŋathanha, bala nhe yurru bathililiyamana ŋurruŋunydja wal'ŋu ŋunhi gulkthunara ŋatha, bala gäma yurru ŋunhiwalayina buku‐ŋal'yunarawuylilina buṉbulili.
Marrtjiya ŋurikala ḏalkarra'mirriwalanydja yolŋuwala, ga waŋiyanydja biyaka nhanukala, ‘Dhuwalanydja ŋarra yukurra waŋanydja nhanukalaynha gal'ŋu yana Garraywalana buku‐wekamanydja yukurra ŋanyana, ŋunhi ŋarranydja liŋguna gulŋiyinana dhipalayi wäŋalili ŋunhi ŋayi dhawu'mirriyaŋala ŋanapurruŋgalaŋuwala märi'muwala be ŋäthili.’
“Bala ŋayi yurru ŋuriŋiyinydja ḏalkarra'mirriyunydja yolŋuyu märrama bathinydja ŋunhiyi ŋathamirri nhokala goŋŋurunydja, bala gämana, ga gurrunhan gumurrlili dhaliyarra'lilina Garraywala.
Ga ŋunhalayinydjayi gumurrŋura nhanukalaynydja nhe yurru waŋa bitjanna, ‘Ŋarraku märi'munydja nhinana yukurrana dhiyalanydja wäŋaŋura mulkuru ŋayi, yaka ŋayi yukurrana ŋayathaŋala wäŋa, bala ŋayi märraŋalana nhanŋuway djamarrkuḻi'nhanydja bala Yetjiplilina. Walalanydja ŋunhi ḻurrkun' wal'ŋu yana miṯtjinydja, ga ŋunhalayinydja Yetjiptja wäŋaŋura bitjarra ŋayi ŋunhi miṯtjinydja birrŋ'thurrunana yindithinana ŋuthara.
Ŋuriŋi Yetjippuyŋuyu yolŋu'‐yulŋuyu walalay yukurrana gur'kuryurruna ŋanapurrunha mirithinana yana djämawunydja, yana walala ŋuli ŋayaŋu‐yätjkunha ŋanapurrunha wiripunydja, yana liŋgu ga bitjarra gawaw'yurruna ŋanapurru märrliliyaŋala Garraywala guŋga'yunarawuna. Bala ŋayi ŋäkulana ŋanapurrunha gawaw'yunaranydja rirrakaynydja; ŋayi nhäŋala ŋanapurrunha ŋunhi ŋanapurru yukurrana nhinana buku‐yätjthina, galŋa‐yätjthina manapara, monygunhara ŋuriŋina ŋonuŋdhuna romdhu,
<range>
bala ŋayi dhawaṯmaraŋalana ŋanapurrunha walŋakuŋalanydja märraŋala ŋuliŋuruyi nhanukalaynha ŋayi ganydjarryu gal'ŋu. Ŋayi märraŋalanydja ŋanapurrunha dhawaṯmaraŋalana Yetjipŋurunydja yana. Djämanydja ŋayi mirithirri wal'ŋu yana yindi romdja, barrarimirri yana rom,
bala ŋayi gäŋala lili ŋanapurrunha, bala wekaŋalana ŋayi dhuwalayinydja ŋatha‐guḻku'mirrinydja wäŋa ŋanapurruŋguna.
Ga dhuwalana gay ŋarra yukurra gämana yulŋunydja roŋiyinyamarama Godkuna nhanŋuwaynha ŋunhiyi ŋurruŋunydja gal'ŋu ŋuliŋuruyi ŋathaŋuru, ŋunhi ŋayi ŋayipi Garrayyu wekaŋala ŋarraku.’ Waŋiyanydja biyakayina, bala gurrunharranydja marrtjiya ŋunhiyi ŋathanydja gumurrlilina nhanukala, bala buku‐ŋal'yurrana nhanŋu.
Biyaka goŋmirriyaŋa buku‐wurrpalanydja ŋanya, ŋunhi ŋayi mirithirri manymak nhä malanha wekaŋala nhuŋu ga nhumalaŋgalaŋuwu djamarrkuḻi'wu. Ga ŋunhiyi wiripu‐guḻku' ḏalkarra'mirri walala yolŋu'‐yulŋu ga wiripu mala, walalanydja yurru bitjandhi liŋgu goŋmirriyirri dhika wal'ŋu rrambaŋi nhumalaŋgala manapan; rrambaŋi yana waŋgany‐manapanmirri nhuma yukurra yurru ḻuka ŋathanydja ŋunhiyi Garraywalanydja ŋunhiliyi wal'ŋu gumurrŋura.
“Yo, ḻukiyanydja yukirriya ŋathanydja ŋunhiyinydjayi nhumapi yana märrma' dhuŋgarranydja ŋupan yurru, ga ŋuriŋi wiripuŋuyunydja dhuŋgarrayu nhuma yurru yakana ḻuka ŋunhiyi ŋatha, yana nhuma yurru marrtji gulk‐gulkthurranydja biyakana 10‐lilina, nhanŋu ŋunhiyinydja ŋatha gulk‐gulkthurra, bala wekaŋa ŋurikina yolŋuwu Godkalaŋuna djämamirriwu ga ŋurruwuykku yolŋuwu ga buku‐wurthapuywu ga dhä‐ŋäṉḏi'miriwwu, märr yurru walala yukurra gana' yana ḻukanydja ŋuriŋi malaŋuyu.
Ga dhurrwaraŋuru ŋuliŋurunydja ŋunhi nhe wekaŋala liŋguna Godku ŋäthili, nhenydja yurru waŋa Garraywalanydja bitjanna, ‘Garray, yaka ŋarra dhuḏi'yunmaraŋala ŋunhiyi nhuŋuwaynydja dhulŋuŋunydja ŋarrakuwaynydja ŋarra, wekaŋalanydja ŋarra ŋunhiyi nhokalaŋuwu djämamirriwuna ga ŋurikina ŋurruwuykkuna. Yakana ŋarra yana meṉguŋala ŋunhiyinydjayi rom, ŋunhi nhe ḻakaraŋala ŋarrakala 10‐buynydja mala‐wuḻkthunara.
Yaka ŋarra ḻukana nhuŋunydja ŋunhi dhulŋuŋunydja ŋuriŋi bäpurru'mirriyunydja waluyu, ga yaka ŋarra wekaŋala buku‐ŋal'yunarawu rakunygu ŋuriki. Ŋarranydja marrtjina dhäruk märraŋala nhuna, bukmakŋura yana ŋunhi nhe yukurra waŋa ḻakarama dhiyakuyi, ŋunhi ŋurruŋunydja dhulŋuŋunydja nhuŋuway yana Garray.
Nhäŋa ŋanapurrunhanydja nhuŋuwaynydja yolŋunha walalanha, bala goŋmirriyaŋana biyakana ŋanapurrunha, märr yurru wäŋanydja dhuwala ŋunhi nhe wekaŋala ŋanapurrunha bitjan ŋatha guḻku'mirriyirrina yurru dhikana wal'ŋu, bitjan yana liŋgu ŋunhi nhe dhawu'mirriyaŋala ŋanapurruŋgalaŋuwala märi'muwala.’”
Bala ŋayi Mawtjitj dhawar'yurrunanydja waŋana bitjarrana gam'. “Gäthuranydja dhuwalanydja nhokala Godthu waŋarryunydja waŋa yukurra nhumalanha bitjan, ‘Romgunydja ŋarrakalaŋuwu malthurra gal'ŋu yuwalkkuŋa yana’ bitjan, märr yurru nhuma yuwalkkuma wal'ŋu yana malthundja ŋurikiyi romgunydja.
Gäthuranydja nhuma yukurra waŋa bitjan, ‘Garraynydja dhuwala ŋilimurruŋgu Waŋarr.’ Nhumanydja ŋunhi dhawu'‐nherrara ŋunhi nhuma yurru dhäruk märrama ga malthun, ga ŋayathama baṯ bitjan yurru nhanŋu romdja malanha. Waŋananydja nhuma bitjarra, ‘Ŋanapurru yurru djämanydja bitjan yana liŋgu ŋunhi nhaltjarra ŋayi Garrayyu nherrara ŋunhiyi rom malanha ŋanapurruŋgu,’ bitjarra nhuma waŋananydja.
Ga gäthuranydja ŋayi Garrayyu waŋana ḻakaraŋala nhumalanha bitjarra, ‘Nhumanydja dhuwala ŋarrakuway gal'ŋu dhulŋuŋu yolŋu'‐yulŋu. Nhuma yurru dhäruk märrama ga rom ŋunhi ŋarraku, bukmak ŋunhi malanha rom ŋunhi ŋarra gurrunhara nhumalaŋgu.’
Yo, bitjan ŋayi yurru goŋmirriyama yulŋunydja nhumalanha, ga nhumanydja yurru miṯtjinydja biyapulnha wal'ŋu bena dhikana miṯtji, djuḻkmaramana yurru nhuma wiripu‐guḻku'nhanydja miṯtjinha, märr yurru ŋuruŋu wiripu‐guḻku'yunydja nhämana nhumalanha, bala wokthunna yukurra Godkunydja yurru, waŋarr ḻakarama ŋanya waŋarrkuma yäkuna. Ga nhumanydja yurru yolŋu'‐yulŋunydja nhanŋuway gal'ŋu yana dhulŋuŋu, bitjan yana liŋgu ŋunhi ŋayi dhawu'mirriyaŋala ŋäthili.”


























“Yo, ŋunhi nhuma yurru dhäruktja märrama ŋanya Garraynha, ga yuwalk gal'ŋu yana ŋayathama wal'ŋu baṯ bitjan nhanŋu rom ŋunhi ŋarra yukurra ḻakarama dhiyaŋu‐wala nhumalaŋgu, ga ŋayinydja yurru goŋmirriyamana nhumalanha biyapulnha wal'ŋu, yakana yurru wiripunydja miṯtji guḻku'yirri dhaŋaŋdhirri bitjan nhuma.
Märraŋa yana dhäruktja ŋanya Garraynha, bala nhuma yurru nhina ŋamathamana yukurra gal'ŋu.
Ŋayi yurru Garrayyunydja nhumalanha bitjan goŋmirriyama nhumalaŋgu wäŋa malanha ḻiw'marama yana,
ga nhumalaŋgu yurru djamarrkuḻiny'tja ŋuthan marrtji ŋamathirrina dhikana, ga wäyin malanha yurru guḻku'yirrina, mirithirrina miṯtji.
Ga ŋathanydja ŋuthanna yurru yukurra dhaŋaŋnha biyapulnha.
Ŋayipinydja yurru Garrayyunydja gäma nhumalanha goŋdhu, bitjan gunganhamirriyama ŋunhi nhe yurru wanhamala marrtji, ga lili nhe yurru roŋiyirri wäŋalili.
Ŋuli nhumalanha yurru marrtji miriŋuyu guwatjman, ŋayinydja yurru Garrayyunydja ŋunhiyinhana baḏuwaḏuyun warrpam'thunna yana miriŋunhanydja. Yo, miriŋunydja yurru marrtji waŋgany ŋurruk nhumalaŋgu, yurru gundupumanydja walala yurru ḻatju‐warr'yunna yana barrku'‐barrkuwatjthirrina yulŋunydja birrka'mirrililina wäŋalili malaŋulili.
Bitjan liŋgu ŋayi yurru Garrayyunydja ŋäthilimirriyama marrtji ŋathanydja dhika nhänydja nhumalaŋgu, ga ŋunhi nhuma yurru djäma bitjandhinydja ŋula nhä, bukmak yurru nhänydja malanha marrtji yukurra ḻatju'thirrina dhikana yana. Yo, ŋunhili wäŋaŋuranydja ŋunhi ŋayi wekaŋala nhumalaŋgu, nhuma yurru nhina djulŋithirrina dhikana wal'ŋu, galŋa‐djulŋithirrina.
Yo, ŋuli nhuma yurru dhäruk märrama ŋanya Garraynhanydja, ga djäma ŋunhi nhaltjan ŋayi yurru ḻakarama waŋa nhumalanha, nhumanydja yurru ŋunhi yolŋu'‐yulŋu nhanŋuwaynha wal'ŋu Garraywuna yana.
Bala walala yurru wiripu‐guḻkuny'tja miṯtji birrka'mirriŋura wäŋaŋura dharaŋanna bitjanna yurru, ŋunhi nhumanydja djarr'yunara galkikunhara Garraywuna yolŋu walala nhanŋuwaynha, bala yurru walala borrk‐barrarirrina yulŋunydja nhumalaŋgu.
“Yo, ŋayi yurru Garrayyu ḻapmaramana ŋunha djiwarrny'tja, ga bitjanna liŋguna dhuŋgarra‐mandhirri yurru yukurra waltjaṉdhunydja dharyun, märr yurru borum ga ŋatha ŋula nhä ŋuthan ŋamathirrina gal'ŋu yana. Yakana nhuma yurru yukurra ŋäŋ'thun wiripuŋunhanydja yolŋunha ŋula nhäku; walalana yurru nhumalanhana ŋäŋ'thundja yukurra, liŋgu nhuma yurru yukurra ŋayathama biyapulnydja guḻku' dhaŋaŋdja.
<range>
Wiripu‐guḻkuny'tja yurru malthun marrtji nhumalaŋguna, ga nhumanydja yurru yakana yukurra munguyun walalanhanydja. Yakana yurru nhumalanhanydja ŋonuŋguma ŋula nhäyunydja romdhu. Nhumapi yana yurru ŋapaŋuranydja, wal'ŋu yana, yaka ŋoyŋura, ga wäŋanydja nhumalaŋgu yurru dhapirrknha wal'ŋu dhikana yanana, ŋuli nhuma yurru dhärukku malthun, dhäruk märramanydja dhuwalanydja dhäruk Garraywunydja ŋunhi ŋarra yukurra dhuwala ḻakarama nhumalaŋgu gäthura.
Yaka gonha'yurra dhuwalayinydja dhäruk ŋula waŋgany meṉguŋa. Yaka yana bilyurra Garraywalaŋuŋurunydja ga buku‐ŋal'yurra wiripuŋuwunydja waŋarrwu.”
“Ga ŋuli nhuma yurru yakanydja dhärukku malthun Garraywu, yana bilyundja, bala meṉgumanydja ŋunhiyi nhanŋu rom, nhenydja yurru märrama mari biyapul'nha bathalana, birrka'mirrina yurru nhä malanha nhuŋu yätjnha maḻŋ'thun yukurra.
Nhumalaŋgu wäŋa yurru ḻiw'marama ga dhika nhä malanha baḏuwaḏuyunna yätjthirrina.
Yakana yurru ŋathanydja yukurra ŋuthan ŋunhiliyi.
Nhumalaŋgu yurru yumurrkuny'tja ga ŋula nhä wäyin malanha ḻurrkun'nha yana, yakana guḻku', yalŋgina yana walala yurru yulŋunydja, yakana ŋuthanara manymakkunhara.
Ga ŋunhi nhe yurru marrtji wanhamalanydja ŋula, ga roŋiyirri nhe yurru lili, ŋayinydja yurru ŋunhi rom‐mäypayirrina yulŋunydja ŋula nhänydja malanha, ga ŋula nhä malanha nhe yurru warkthun yurru yätjthirrina wal'ŋu yanana, liŋgu yakana ŋayi yurru Garrayyu goŋmirriyama guŋga'yun nhumalanha ŋunhimalayinydja, dhäruk‐märranhamiriwlilinydja.
Yo, ŋuli nhuma yurru djäma yätjkumanydja, ŋuyulkthirrinydja nyinyaŋdhundja Garraywu, ŋunhiyi yurru wäŋanydja nhumalaŋgu yätjthirrina marimirriyirrina, mari‐yakaynha yukurra yurru djingaryun. Mirithirri nhuma yurru warkthundja yukurra ŋamathanharawunydja ŋurikiyi, yurru gulkuruna; bukmak yurru ŋunhi yätjthirrina yanana yulŋunydja, yana liŋgu ga warrpam'thun yurru nhumalanha baḏuwaḏuyun.
Birrka'mirrina yurru yolŋunydja walala murrmurryun marrtji liŋgu rerriyu birrka'mirriyuna, yakana yurru ŋula waŋgany yolŋu yukurra walŋa nhina.
Yolŋu yurru rakunydhirri gorrmuryinyarayu, ga biyapul ŋulwitjthu ŋula nhäyu, ga wiripu yurru yolŋu rumbal buḻ'‐buḻyun, bala rakunydhirrina.
Yo, wäŋanydja yurru dhuwala baṉḏanydhirri ŋathamiriwyirrina, ga munathany'tja wäŋa dhuwala yurru bitjanna ḏälthirrina bitjan guṉḏa, liŋgu ŋayi yurru Garrayyu yakana yänguma yukurra waltjaṉ.
<range>
“Ga bitjandhiyi miriŋunydja yurru lili marrtjina, bala walala yurru bumana yukurra nhumalanha; marrtjinydja walala yurru ŋunhi miriŋunydja waŋgany yana miṯtji, ga nhumanydja yurru gundupuma baḻaka'yunna birrka'mirrililina wäŋalili barrkuwatjthirri. Bala walala yurru yolŋuyunydja nhämana ŋunhiwalayi, bala barrarirrina bitjanna ŋurikiyi yindiwunydja mariwu.
Murrmurryunna nhuma yurru marrtji, ga ŋuriŋi wäyindhunydja malaŋuyu nhumalanha yurru ḻukana yukurra barrwaṉ'tja rumbalnydja; yakana yurru walalanha ŋula yolthu ŋaŋ'‐ŋaŋdhundja.
Yo, nhumalaŋgu rumbalnydja yurru warrpam'thunna ŋäkirrmarama djetjiyuna malaŋuyu ga djiraŋ'thuna, bitjan nhuma yurru yukurra wirrkthunmirrina bitjan liŋgu, ga yakana yurru ŋula yolthu nhumalanha baḏarraŋ'kumanydja.
Muḻkurrnydja yurru nhumalaŋgu bitjan bawa'mirriyirrina, ga wiripu‐guḻkuny'tja nhuma yurru bamba'‐bambayyirrina marrtji.
Waluwuynydja nhuma yurru marrtji yukurra bitjan dhä‐ŋal'ŋalyunna dhukarrwuna ḻarruma, bitjanna bitjan ŋuli bambay yolŋu, yurru yakana nhuma yurru maḻŋ'maramanydja. Wiripu‐guḻku'yunydja yurru yolŋuyu walalay manaŋirrina djaw'‐djawyunna nhumalaŋgu nhänydja malanha, ga bitjanna liŋgu nhuma yurru ŋayaŋu‐djawaryunna yukurra gänharayu ŋonuŋdhunydja romdhu malaŋuyu, ga bäyŋuna nhumalaŋgu ŋula yol guŋga'yunarawunydja ŋurikiyi.













“Yo, mari bathalana nhumalaŋgu yurru marrtjinydja, ŋuli nhe yurru yakanydja dhäruk‐märrama ŋanya Garraynha. Mulkuruna yurru yolŋu nhina nhumalaŋgala yukurra wäŋaŋuranydja, ga walala yurru ŋunhiyinydja miṯtji wuṉḏaŋarrnha mirithirrina, ga nhumanydja yurru ga yalŋgi'na miṯtji.
Walalana yurru rrupiya‐mäypamirriyirrinydja, ga nhumanydja yurru dhäparknha nhämiriwnha; bitjanna liŋguna nhumanydja yurru yukurra ŋäŋ'thunna walalanha ŋula nhäku rrupiyawunydja, yana liŋgu‐u‐u ga walalana yurru nhumalaŋgu buŋgawamirrinydja.
Ŋunhiyi marinydja malanha yurru marrtjina yana nhumalaŋgu, yana liŋgu ga warrpam'thun yurru nhumalanha baḏuwaḏuyun, liŋgu nhuma yaka yukurrana dhäruk märraŋala Garraynha nhumalaŋgu Waŋarrnha, yaka nhuma ŋayathaŋala yukurrana ŋunhiyi rom ŋunhi ŋayi wekaŋala nhumalaŋgu.
Yolŋuyu nhumalanha yurru nhäma, bala walala yurru waŋa bitjanna, ‘Godthu walalanha yukurrana dhä‐ḏir'yurrunana, liŋgu walala gonha'yurruna ŋanya ga djäma ŋula nhä yätjnha rom.’
Yo, Garrayyunydja wirrki warray wal'ŋu yana goŋmirriyaŋala nhumalanha, yurru nhumanydja yaka warray nhanŋu djälthina, yaka warray nhuma dhäruk märraŋala ŋanya ŋayaŋu‐djulŋithina; yaka nhuma djäma yukurrana nhanŋu ŋamakurru' rom.
Bala nhuma yurru djämanydja yukurra dhiyakuyina malaŋuwu miriŋuwuna, walalana yurru marrtjinydja, bala djaw'‐djawyunna nhumalanha bitjan djämamirrina walalaŋguway. Nhuma yurru yukurra marrya'yirrina ga ŋanhdharkthirrina, bitjan nhuma yurru nhina yukurra girri'miriwnha ŋula nhämiriwnha. Bitjan nhumalanha yurru ṉiṉ'ṉiṉmaramana marrtji ŋonuŋgumana bala ŋuriŋi romdhuna, yana liŋgu ga binydjitjthirri nhuma yurru ŋuriŋiyi.
“Walala yurru wiripuna yolŋu miṯtji marrtji bunharawu nhumalaŋgu, ŋunhina miṯtji mulkuruna yolŋu ŋunhi ŋayi yukurra waŋa wiripuna dhäruk. Walala yurru marrtji ḻiw'marama wäŋana nhumalaŋgu, bala nhuma yurru murrmurryundja marrtji ŋuriŋiyinayi djaṉŋarryuna marrya'yuna. Yo, ŋuli nhuma yurru yakanydja dhäruk märrama Garraynha, ga ŋayathama baṯ bitjandja rom nhanŋu, ŋunhi nhe yurru yaka märr‐ŋal'yun yäkulili Garraywala, nhumanydja yurru murrmurryunna marrtji bitjanna birrka'mirriyuna rerriyu, yana liŋgu ga märr yurru ḻurrkun'nha walŋamirrinydja ḏäpthun.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
“Yo, wirrki ŋayi yana Garraynydja ḏukṯuk nhumalaŋgu goŋmirriyanharawunydja, ga yuwalk yana ŋayi yurru nhumalanha baḏuwaḏuyundja warrpam'thun, liŋgu nhuma yaka ŋanya dhäruk märraŋala; ŋayinydja yurru nhumalanha Garrayyunydja bitjan ḻatjuwarr'maramana bena‐wala barrkulilina wäŋalili, bala nhuma yurru yukurra buku‐ŋal'yundja ŋula yolkuna wiripuŋuwuna waŋarrwu.
<range>
Yakana nhuma yurru nhina yukurra mäwaya'ŋura, ga bäyŋuna nhumalaŋguwaynydja yurru yukurra wäŋa djingaryun. Bitjanna liŋgu nhuma yurru yukurra nhina galŋa‐yätjthirrina dhaŋgaḏirryunna nhäyu malaŋuyu romdhu.
<range>
Bitjanna liŋgu walu ŋupan ga munha ŋupan nhuma yukurra yurru barrarirrinydja nhina nhäku malaŋuwu, bitjan nhuma yurru marrmarryunmirrina barrariyunydja, ga ŋayaŋunydja yurru nhumalaŋgu ḏuŋ'ḏuŋdhunna wilwilyunna barrariyunydja ŋunhi nhe yurru ŋula nhä nhämanydja.”






























Bala ŋayi Mawtjitjthu dhawar'maraŋalanydja waŋana bitjarrana gam'. “Yo, ḻakaraŋalanydja ŋarra nhumalaŋgu märrma' dhukarrnydja, ga nhumapina yurru djarr'yundja. Ŋuli nhuma yurru dhäruk märrama ŋanyapinyay Garraynha, nhumalanhanydja ŋayi yurru goŋmirriyama; ga ŋuli nhuma yurru yakanydja dhäruk ŋanya märrama, ga nhumalaŋgunydja yurru marrtji mari bathalana gal'ŋu biyapul'nha. Ga ŋunhi yurru dhuwalayi malanha yätj rom maḻŋ'thundja, ga nhina nhuma yurru yukurra be‐wala barrku wäŋaŋura birr', bala nhuma yurru guyaŋirrina ŋuliŋuruyinydja, balayi roŋiyirri dhuwalayina dhäruk ŋunhi ŋarra yukurra ḻakarama nhumalaŋgu gäthura ŋurikiy maṉḏaŋuwuy dhukarrwuy maṉḏaŋuwuy märrma'wuy.
Yo, ŋuli nhuma yurru ga nhumalaŋgala yarraṯaŋuru mala‐wunharawuy ŋunhi roŋiyirri bilyun nhanukala Garraywala, ga dhäruk ŋanya märrama warrpam'thun yana, ŋayinydja yurru Garraynydja nhumalaŋgu mel‐wuyunna; ŋayi yurru roŋinyamarama nhumalanha ŋunhamala liŋgu wäŋalili ŋamakurru'lili, ga biyapul nhuma yurru nhina yukurra ŋamathama wal'ŋu,
<range>
<range>
ga biyapul yurru ŋayi ŋunhiyi wäŋanydja nhumalaŋguwayyi, bitjan yana liŋgu bitjarra ŋayi Garrayyu dhawu'‐nherrara nhumalaŋgalaŋuwala märi'muwala ŋäthili.
Ŋayi yurru Garrayyunydja wekama yuṯana gal'ŋu ŋayaŋunydja nhumalaŋgu, märr yurru nhuma ḏukṯukthirri dhärukku nhanŋu märranharawu; nhuma yurru märramana nhanŋu dhäruktja, liŋgu nhuma yuwalk yukurra märr‐ŋamathirri Godku,
bala yurru ŋunhiyi malanha marinydja marrtji yukurra ŋurikina nhumalaŋgalaŋuwu miriŋuwuna, ŋurikina walalaŋgu ŋunhi nhumalaŋgu walala yukurra ŋaramurryirri ga ŋonuŋguma ŋayathama,
ga biyapul nhuma yurru dhäruktja ŋanya märramayi, ga ŋayathamana nhanŋu romdja Garraywu.
Nhinanydja nhuma yurru yukurra ŋamathamana wal'ŋu yana djamarrkuḻi' guḻku'mirrina ga ŋatha guḻku'mirrina dhika nhä guḻku'mirrina nhuma yurru nhinana yukurra yana.
“Yo, ŋayipinydja yurru Garrayyunydja bitjan goŋmirriyama nhumalanha, ŋunhi nhuma yurru dhäruk ŋanya märramanydja bukmakkumanydja; yana nhuma yurru yuwalkkuŋa yulŋunydja bilyurranydja Garraywalana nhanukalaynha, ga malthurra yuwalkkuŋana gal'ŋu nhanŋuwaynha.
Dhuwalayinydja rom yaka wuṉḏaŋarr, ga yaka barrku be‐wala, märr yurru nhuma yukurra be ḻarrumanydja dhiyakuyi dhärukku. Godkunydja dhuwala dhäruk dhuwala bäyma galki, dhuwalina ŋayi bäyma ŋayaŋuŋurana nhokala, ga waŋana ŋayi yukurra dhurrwarakurrunydja nhumalaŋgala. Liŋguna nhuma marŋgimirrina Godkalaŋuwu romgunydja, bala biyaka djämana yana yukirriya ŋuriŋiyi Godkala dhärukthu.
<range>
<range>
<range>
“Yo, gäthuranydja dhuwala märrma' dhukarrnydja marrtji ŋorra bala, waŋganydja ŋamakurru' ga waŋganydja yätj, waŋganydja ŋunhi dhukarr walŋa‐wekanharamirri, ga wiripunydja ŋunhinydja ga rakunynha dhukarr, ŋuli nhe yurru marrtji ŋuliwitjandhiyinydja nhenydja yurru rakunydhirrina. Ga nhumapi yurru djarr'yundja yukurra wanhawitjan nhuma yurru marrtji.
Ŋunhi nhuma yurru dhäruk märrama ga malthun Garraywunydja nhokalaŋuwu Godkunydja, ŋunhi nhuma yurru märryu‐ḏapmaramanydja gal'ŋu ŋanya, ga ŋayathama baṯ bitjandja romnha nhanŋu warrpam'thun yana, nhumanydja yurru nhinana yukurra walŋana ga ŋamathamana. Yo, ŋayi yurru Garrayyunydja geŋmirriyama nhumalanha, bala nhuma yurru nhinana yukurra ŋunhilinydja wäŋaŋura ŋunhi nhuma yurru galki gulŋiyirrina ŋunhimalayi wäŋalili.
Ga ŋuli nhuma yurru mäkiri'‐yarryundja ŋuyulkthirrinydja Garraywalaŋuwu dhärukku, yakanydja nhuma yurru ŋäma rirrakay ga dhäruk ŋanya; ŋuli nhuma yurru yaka dhärukku malthun nhanŋu, yana bilyundja yurru, ga märr‐ŋal'yun wiripuŋuwunydja waŋarrwu, nhumalanhanydja ŋayi yurru baḏuwaḏuyunna, yakana nhuma yurru yana ŋamathama nhina yukurra ŋunhiliyi wäŋaŋura ḻatju'ŋuranydja.
<range>
“Dhuwala ŋarra yukurra waŋana nhumalanha yulŋunydja, ‘Ma' biyaka djarr'yurrana dhukarrnydja nhepina. Wanhaŋumi dhika nhumanydja yurru romŋura nhina yukurra? . . . ŋunhilimi Godkala romŋura, märr ŋayi yurru nhumalanha goŋmirriyama? . . . ga gäma yurru nhumalanha ḻatju'kuma dhika wal'ŋu? . . . Bay' ŋunhilimi wiripuŋuŋura romŋura ŋoy‐djingaryunamirriŋura ŋiniya, ŋoy‐yätjthinyamirriŋura? Wanhawitjan dhika nhenydja yurru dhukarrkurru marrtji? . . . Ŋuliwitjandhiyi walŋamirrikurru dhukarrkurru? Bay' ŋunhiyi rakunydhinyaramirrikurru dhukarrkurru ŋiniya? Way walala, yakana nhuma yurru marrtji märrma'kurrunydja dhukarrkurru rrambaŋikumanydja. Djarr'yurranydja dhukarrnydja ŋunhiyi walŋamirri yana, liŋgu Godtja mäkiri'‐witjun yukurra yana. Ŋunhi nhe yurru djarr'yun dhukarrnydja, ŋunhiyi romdja ŋunhi nhepi yurru djarr'yun maḻŋ'thundja yurru yuwalkthi ŋunhiyi. Yo, nhiniyanydja yukirriya Godkala yana romdhunydja, märr yurru nhuma nhinanydja yukurra walŋana yana, nhumapi ga nhumalaŋgu djamarrkuḻi' ga nhumalaŋgu gutharra'mirriŋu walala.
Märr‐ŋamathiya biyaka nhumalaŋgalaŋuwu waŋarrwu Godkunydja, ga dhäruk märraŋa ŋanya. Mam'thurra yana wal'ŋu Garraywalanydja muṉḏataraŋa, ga nhenydja yurru yukurra nhina weyinŋumirrina walŋa; weyinŋumirrina yanana nhuma yurru yukurra nhinanydja ŋunhilinydja wäŋaŋura ŋunhi ŋayi Garrayyu ŋayipi dhawu'‐nherrara nhumalaŋgalaŋuwa märi'muwa walalambala.”
Mawtjitjtja ŋunhi worruŋuna, bala ŋayi waŋanana yukurrana bukmakkala ŋunhi Yitjuralpuyŋuwala yolŋu'‐yulŋuwala, bitjarrana gam',
“Djawuḻpa'na ŋarranydja dhuwala, dhuŋgarranydja ŋarraku dhuwala guḻku'na 120‐na; yakana biyapulnydja ŋarra yurru nhumalaŋgu ŋurruŋu. Märr‐yawungunydja ŋayi Garrayyu ŋarranha waŋa yaka'yunna, yakana yurru ŋarra buḏapthun mayaŋ'kunydja Djodanbuyŋunydja, yakana be ŋarra boŋguŋu gärri ŋunhamalanydja wäŋalili Gaynanlilinydja.
Garrayyuna yurru ŋayipina nhumalanha ŋurru‐warryundja, ŋayina boŋguŋu nhumalanha gäŋu ga ŋilitjurru ŋunhawalanydja wäŋalili ya'. Nhuma boŋguŋu baymatthurru buwayakkuŋuna, dhawar'maraŋuna ŋunhayinydja miṯtjinha ŋunhi walala yukurra nhina ŋunhalami wäŋaŋura, bala nhumana yurru yukurra nhinanydja ŋunhala wäŋaŋura. Ŋayi Djatjuwa nhumalaŋgu boŋguŋu ŋurruŋunydja, bili Garrayyunydja ŋanya djarr'yurruna.
Garray dhuwala nhumalaŋgalanydja gali'ŋura, ŋayi boŋguŋu nhumalanhanydja guŋga'yurru; nhuma boŋguŋu yana baymatthurruna wal'ŋu dhawar'maraŋuna bukmaknha yana yolŋunhanydja walalanha rumbal‐winya'yunmaraŋuna, bili ŋayipi yawungu Garrayyu waŋa nhumalanha bitjanarawuyinydja.
<range>
Yakana nhuma boŋguŋu yana ŋula barrarinydja. Ŋoy‐wuṉḏaŋarrthiya yana yulŋunydja, ŋayaŋu‐nherraṉmiyanydja Garraywala yana, liŋgu Garray ŋayipi nhumalaŋgu boŋguŋu malthurru bämarany'tja, yakana ŋayi boŋguŋu nhumalanha gonha'yurrunydja ŋula gänaŋulilinydja.”
Bala yana ŋayi ŋuliŋurunydja dhurrwaraŋuru Mawtjitj wäthurruna Djatjuwawuna, bala nherrara ŋanyana gumurrlili ŋurikala yolŋu'‐yulŋuwalanydja malalili, Yitjuralpuyŋuwala milma, bala waŋanana nhanukala bitjarrana, “Djatjuwa, djingaryurranydja ŋoy‐wuṉḏaŋarrthiya yana yukirriya. Yakana nhe yurru barrariyanydja, yana yukirriya ŋayaŋu‐yuwalkthiyanydja ŋanyapinyay Garraynha. Nhena yurru gämanydja‐wala dhuwalanha yolŋu'‐yulŋunhanydja walalanha, ŋurru‐warryun ŋunhamalayinydja wäŋalili ŋunhi Garrayyu wekaŋala walalaŋgalaŋuwala märi'muwala ŋunhala be baman'; gärrinyamaraŋunydja nhena boŋguŋu walalanha, bala walala yurru nhinana yukurra ŋunhalana.
Ŋayipinydja Garrayyunydja yurru nhuna mel‐warryun; ŋayi boŋguŋu nhokala galki. Yakana nhe yurru barrariyanydja, liŋgu yakana ŋayi yurru nhuna gonha'yun gänaŋulilinydja.”





Ŋuliŋurunydja dhurrwaraŋuru Garray waŋana Mawtjitjkala bitjarra, “Mawtjitj, walunydja nhuŋu dhuwala galkina rumbal‐winya'yunarawuna; yakana nhe yurru märr‐weyindja nhina. Gatjuy, garr'yurra Djatjuwanha räli, nhuma maṉḏa yurru marrtji djunama Buṉbulili, ga ŋunhalayi ŋarra yurru ŋarrapi dhäruktja wekama nhanŋu Djatjuwawu.” Bala maṉḏa yuwalkthi Mawtjitjtja ga Djatjuwanydja marrtjina ŋunhamalayi,
ga ŋunhalayi Garray maḻŋ'thunmaranhaminana maṉḏakala maŋanmirri, ŋayi yukurrana djingaryurrunanydja galki dhurrwaraŋura wäŋaŋura.
Bala yana Garraynydja waŋana Mawtjitjkala bitjarrana, “Walunydja dhuwala galkina nhuŋu rakunydhinyarawuna, ga walalanydja dhuwala yolŋunydja walala boŋguŋu marrtjina ŋunhawalana‐wala wäŋalilina gärri. Ŋunhalanydja boŋguŋu walala ŋarrakala ŋapa‐wilyurruna, gonha'yurruna boŋguŋu ŋarranhanydja; walala boŋguŋu yukirriyi buku‐ŋal'yurru wiripu‐guḻku'wuna waŋarrwu walalaŋgu.
Ga ŋunhi walala boŋguŋu bilyurrunydja, gonha'yurrunydja ŋarranha boŋguŋu, bala ŋarranydja boŋguŋu wirrkina walalaŋgu ŋaramurryi, bala ŋarranydja boŋguŋu biyakuyi walalanhanydja gonha'yurruyi yana. Bala marina ŋula nhäna yurru walalaŋgu buna, walala yurru yukurra nhinanydja galŋa‐yätjthirrina ŋuriŋina yätjthuna malaŋuyu, yurruna walala yurru marŋgithirrinydja, ŋetjnha mulka, bala bitjanna yurru waŋa, ‘Yuwalk muka dhuwalayinydja maḻŋ'thurruna ŋilimurruŋgu galŋa‐yätjthinyamirrinydja rom, liŋgu Garraynydja yakana dhiyalami galki ŋilimurruŋgala; liŋguna ŋayi ŋilimurrunha gonha'yurrunana, liŋgu ŋilimurruway yana ŋapa‐wekanhamina nhanŋunydja.’
Yo, yakana yana ŋarranydja yurru djäka walalaŋgu, ŋunhi yurru walala yukurra birrka'mirriwunydja waŋarrwu buku‐ŋal'yun,” bitjarra ŋayi Garrayyu ḻakaraŋalanydja.
Yo, bala ŋayi Garrayyunydja wekaŋalana yuṯanydja ŋunhi manikay Mawtjitjkalana, bitjarrana ŋayi waŋana, “Ma', wukirrina marrtjiya dhuwalayi manikaynydja, märr nhe yurru marŋgikumana yolŋu'‐yulŋunha.
Ŋarra marŋgi ŋurikiyi yolŋuwunydja walalaŋgu. Galkina ŋarra yurru walalanha gämana ŋunhawalayinydja wäŋalili, ḻatju'lilinydja wal'ŋu, ga nhinanydja walala yurru yukurra ŋunhalayina ḻatju'ŋurana dhika ŋatha‐guḻku'mirriŋurana, galŋa‐djulŋithirrina, yurru galkina yana walala yurru bilyun, bala meṉgumana ŋarranhanydja, ga buku‐ŋal'yun wiripuŋuwuna waŋarrwu. Ŋäthilinydja dhawu' walala nherrara, ŋunhi walalanydja yurru ŋarrakuway yana, bala walala yurru bilyunna, ŋanydjaḻa'yunna ŋarrakalaŋuŋurunydja,
bala marina yurru bathalana marrtjinydja yukurra walalaŋgu. Ga miyamandja walala yurru yukurra manikaynydja dhuwala, bala guyaŋinyamirriyamana walalanha yurru ŋuriŋiyi, ŋunhi walalanydja gatjpaḻ'yurruna ŋarrakalaŋuŋuru, bala dhuwurr‐yätjthinana. Yuwalk yana ŋarra marŋgi walalaŋgalaŋuwu ŋayaŋuwunydja, ŋunhi ŋayaŋu walalaŋgunydja djarrpi' yana wal'ŋu,” bitjarra ŋayi Garray waŋananydja.
Bala ŋayi Mawtjitjthunydja manikaynydja ŋunhiyi wukirrina marrtjina ŋunhi manikaynydja malanha djorra'lilina, ga ŋuriŋi bili yana waluyu ŋayi walalanha marŋgikuŋalanydja yukurrana.
Bala ŋuliŋurunydja Garray waŋana Djatjuwawalana bitjarrana, “Dhärriya nhenydja yukirriya ŋoy‐wuṉḏaŋarrthiya yana. Nhe yurru gämanydja, bala ŋilitjan dhuwala yolŋunhanydja walalanha Yitjuralpuyŋunhanydja ŋunhamalayina wäŋalili, bitjan liŋgu yana ŋunhi ŋarrapi nhumalanha wäwunmirriyaŋala. Ŋarranydja yurru ŋunhiliyi nhokala, bämara'yun yurru marrtji nhuna.” Bitjarra ŋayi Garray waŋananydja.







Yo, Garrayyu wekaŋala Mawtjitjkala yuṯana manikay, ga ŋayinydja ḻakaraŋala yolŋu'‐yulŋuwana bitjarrana, “Ŋäkana nhumanydja dhiyali djiwarr'ŋuranydja, ga nhumanydja dhuwali munatha'ŋura mäkiri'‐witjurrana, ŋarra yurru ḻakaramana; Garraynhana ŋarra yurru yäku birrŋ'marama yindikumana, ŋunhi ŋayi ŋilimurruŋgu Waŋarr biyapulnydja‐wala wal'ŋu.
<range>
<range>
Garraynydja nhumalaŋgu gunganharamirri ŋayi, wuṉḏaŋarr ŋayi mirithirri bitjan guṉḏa, giṯthunamiriw yana; Ḻatju'kuma yana wal'ŋu ŋayi ŋuli djämanydja, dhapirrkkumana, yurru nhanukalay ŋanya yolŋu'‐yulŋuyunydja bitjarra yätjkuŋala. Nhumanydja ŋunhi ŋanya märr‐yätjkuŋala warray; nhuma gonha'yurrunana ŋanya, bala nhuma yukurra djämana yätjnha wal'ŋu mirithirrina, djarrpi'na rom malanha.
<range>
Nhumanydja dhuwala yolŋu'‐yulŋu ḻiya‐dhumukmirrina yanana. Nhäku nhuma yukurra Garraynhanydja bitjandhiyi ŋayaŋu‐yätjkuma? Ŋayinydja ŋunhi nhumalaŋgu bäpa'mirriŋu, ŋayi nhumalanha djäma miṯtjinydja dhaŋaŋguŋala.
Birrka'yurra roŋiyiya baman'ŋuwuy ŋurukuy, ga dhä‐wirrka'yurra bäpa‐ŋalinha walalanha, walala yurru nhumalaŋgu ḻakaramana, ŋunhi nhaltjarra Garrayyu djarr'yurruna ŋilimurrunha Djaykupkalaŋuwuŋu walkur‐märranharanha, märr yurru ŋilimurru nhanŋuwaynha gal'ŋu yana dhulŋuŋuna yolŋu walala.
<range>
<range>
Ŋayi ŋilimurrunha maḻŋ'maraŋalanydja ŋunhala ŋanhdharkŋura, ga djäka ŋayi ŋilimurruŋgu, goŋ‐nherraṉmina ḻatju'kuŋala yana, bitjan liŋgu yana bitjan ŋuli ḏamala yukurra nhina yaluŋura, djäka dhangi'yun ŋuli nhanŋuway yo‐yuthunha.
Bala ŋayi ŋuli ḏamalayu ŋäṉḏi'mirriŋuyunydja ḏur'yunna ŋuliŋuruyi yaluŋurunydja, bala ŋayi ŋuli buṯthunna ŋoykurruna, bala garrwarkumanydja ŋanya ŋuli binbarryuna. Marŋgikumana ŋuli ŋanya yukurra buṯthunarawuna.
Bitjarra yukurrana Garrayyunydja ŋilimurrunha gäŋala lili ḻatju'kuŋala dhika wal'ŋu, yakana ŋilimurru galkina gandarrŋura. Ga yakana ŋula wiripuŋuyu ŋilimurrunha waŋarryu guŋga'yurrunanydja.
Ŋayipina Garrayyu gäŋala ŋilimurrunha lili, ŋayipina ŋilimurruŋgu wekaŋala dhuwalanydja wäŋa ŋatha‐guḻku'mirrinydja, ḻatjuny'tja dhikanydja wal'ŋu ŋanya wäŋa, wäyin‐guḻku'mirrinydja ga wuŋay'mirrinydja, ga borummirri dhika nhämirri.
<range>
“Yo, nhumanydja ḻukunydjayinana bena, bala buku‐dhumukthina warray Garraynhanydja meṉguŋalana. Nhuma gonha'yurrunana ŋapana wekaŋala ŋunhinhanydja waŋarrnha ŋunhi ŋayi djäma nhumalanha, bala nhuma buku‐ŋal'yurruna wiripuŋuwuna yukurrana waŋarrwu.
Ŋayipinydja Garraynydja nhumalaŋgu ḏukṯuk yana, nhuma yurru nhanŋuway yana wal'ŋu dhulŋuŋu yolŋu walala, bitjarra ŋayi ŋunhi ŋayaŋu‐yätjthinana yulŋunydja nhumalaŋgala, ŋunhi nhuma wekanhamina nhumalanhay nhuma wiripuŋuwu waŋarrwu.
Nhuma yukurrana buku‐ŋal'yurrunanydja ŋurikiyinayi mokuywuna, ga wekaŋala mundhurrnydja marrtjina ŋurikiyina walalaŋgu mokuywuna; Yaka yana yukurrana ŋäthilinydja ŋilimurruŋgu märi'munydja walala ŋuliwitjarrayi mokuywalanydja manikaykurru märr‐ŋal'yurruna yukurrana.
Bala nhuma meṉguŋalana ŋunhiyinydja waŋarrnha gal'ŋu, ŋunhi ŋayi walŋakuŋala nhumalanha.
Yo, ŋayi nhäŋalanydja nhumalanha ŋunhimalayi ŋunhi nhuma yukurrana buŋgul warkthurruna, mokuywu buku‐ŋal'yurruna, bala ŋayi ḏiltjina wekaŋala nhumalaŋgunydja, liŋgu ŋayi ŋuriŋiyinydjayi romdhu ŋaramurryinana wirrkina.
Waŋananydja ŋayi bitjarrana, ‘Yakana ŋarra yurru biyapulnydja walalanha guŋga'yun ŋunhimalayinydja, märr walala yurru marŋgiyirri, ŋunhi ŋuriŋiyinydja walalaŋgalaynydja romdhu gäma ŋuli yukurra marina bathalana gal'ŋu. Liŋgu dhuwalayinydja walala yolŋu'‐yulŋu ŋayaŋu‐ḏälmirrina, ga mayali'‐wilkthunaramirrina; Yakana walala yurru yuwalkkuma gal'ŋu malthun ŋarrakuwaynydja. Walala gonha'yurrunana ŋarranhanydja, bala malthurruna ŋula yolkuna, wiripuŋuwuna waŋarrwu.
Ŋarrapinydja yukurra ŋunhiyinhayi wiripuŋunhanydja waŋarrnha nyinyaŋdhunna nhäma, ŋaramurryirrina bitjanna. Yaka ŋunhiyinydja walala yuwalk waŋarr.
Wirrki yana wal'ŋu walala ŋarranha märr‐yätjkuŋalanydja ŋuriŋi malaŋuyu be maḏayin'thunydja, ŋunhi walala yukurra ŋayathama baṯ bitjan.’
“Yo, yuwalk yana yurru marinydja bathala marrtji yukurra yolŋu'‐yulŋuwunydja; walala yurru marrya'yirrina wirrkina, bala nhina yurru yukurra borrk‐barrarirrina, guḻku'na yurru mirithirrina yolŋu walala marrtji murrmurryun rerriyunydja ga moḻ'ŋuyu ḻäwunharayu.
<range>
<range>
Ŋarra bini dhawar'maranha warray warrpam' warray yulŋunydja walalanha, yurru yaka ŋarra yurru bitjandhi, märr yurru ŋayi yaka miriŋunydja ŋurr'yunmirri, yanapi ŋayina bumara baḏuwaḏuyurruna ŋarrakunydja yolŋunha walalanha.
<range>
“Nhumanydja dhuwalanydja ŋarrakunydja yolŋu walala, be nhäna ḻiyamiriwnha, dhuŋamirrina, yakana nhuma marŋgi yuwalkŋuwu.
Ŋunhi bini nhuma gaḏamanmirrinydja, nhumanydja bini ŋunhi dharaŋanna muka, ŋunhi nhumalaŋgalaynydja romdhu bitjan gäma yukurra nhumalanha marililina ga rakunylilina romlili.
Yo, guḻku' mirithirri nhuma miṯtjinydja dhika wal'ŋu, yurru nhumalanha walala djuḻkmaraŋala warray ḻurrkun'thunydja yana, Ŋunhi bini ŋayi Godthu yaka nhumalanha gananna, walalanydja bini ŋuriŋiyi miriŋuyunydja walalay yakana nhumalanha djuḻkmaranha.
Liŋgu ŋunhiyi Yitjuralwunydja miṯtjiwu waŋarr biyapul warray gal'ŋu ganydjarr‐ḏumurru, ga ŋayinydja ŋunhi walalaŋgunydja waŋarr be nhä warray, ganydjarrmiriw warray yana.
Yo, ŋunhiyi miriŋu ŋayipinydja yätjnha yana mayali'‐wilkthunaramirrina, balanyarana bitjan nhäŋiniŋ'nha borum, ga bäpiwuna ŋäṉarr.
<range>
“Yo, Garrayyunydja ŋuli guyaŋirri warray yukurra ŋunhi nhaltjarra ŋuriŋiyi miriŋuyu djäma yätjkuŋala, bala ŋayi galkunna yukurra yulŋunydja.
Yuwalk yana ŋayi yurru miriŋunhanydja buma buwayakkumana ŋuriŋinydja waluyu ŋunhi ŋayipi yukurrana ḻakaraŋala. Yo, ŋunhiyi miriŋu yurru galkirrina, galkina ŋanya yurru baḏuwaḏuyundja warrpam'nha yana Garrayyunydja.
Yo, ŋayi yurru Garrayyunydja nhämana marrtji nhanŋuwaynydja yolŋu'‐yulŋunha, walala yukurra yurru nhina ganydjarrmiriwnha yana dhika nhämiriwnha, bala ŋayi yurru walŋakumana yana walalanha ŋuliŋuruyi miriŋuwalanydja goŋŋuru; Ŋayi yurru mel‐wuyunna ŋurikinydja walalaŋgu yolŋu'‐yulŋuwu ŋunhi walala yukurra yurru märr‐yal'yun nhanŋuway wal'ŋu.
“Yo, ŋayi yurru Garrayyunydja waŋa dhä‐wirrka'yun bitjan, ‘Wäy, wanhakana dhika ŋunhi nhumalaŋgu waŋarrnydja mala? . . . ŋunhinydja walala ŋunhi nhuma yukurrana märr‐yuwalkthina, märr‐nherraṉmina walalaŋgu?
Ma' biyaka waŋiya wäthurra märrliliyaŋa ŋurikalayi waŋarrwalanydja walalaŋgala, märr walala yurru guŋga'yun nhumalanha; walalana yurru nhumalanha guŋga'yun walŋakumanydja be.
Ŋarra dhuwala ŋarrapi gäna Waŋarrnydja, yuwalkŋunydja gal'ŋu waŋarr, yakana ŋula wiripunydja Waŋarr nhini yukirri. Ŋarra ŋuli ŋarrapi yana wekama walŋa, ga ŋarrapi yana ŋuli gombuma ŋunhiyi walŋanydja; Ŋarra ŋuli walŋakuma yolŋunha, ga bitjandhi ŋarra ŋuli walŋanydja biḏiwiḏitjkumayi. Ŋarra ŋuli djämana‐wala yana, yakana yurru ŋarranha ŋula yolthu ḏaḏawmaramanydja.
Ŋarra dhuwala ŋarrapi walŋa‐ḏikṯiktja Waŋarr. Yuwalk yana ŋarra yurru ŋunha miriŋunhanydja baḏuwaḏuyunna, liŋgu ŋarra yurru baḏuwaḏuyunna warrpam'thunna yana ŋunhinydja yolŋu'‐yulŋunha ŋunhi walala yukurra nyinyaŋdhun ŋarraku; warrpam'thunna yana walala yurru murrmurryundja, yakana yurru ŋula waŋgany winya'yundja.’
<range>
<range>
“Way nhuma dhuwali wäŋa malanha bukmak, märr‐ŋal'yurra Godkalaŋumirriwala yana yolŋu'‐yulŋuwalanydja. Liŋgu ŋayi yurru Godthunydja baḏuwaḏuyun warrpam'thunna ŋunhinhanydja yolŋu'‐yulŋunha ŋunhi walala yukurra murr'marama yolŋu'‐yulŋunha nhanŋu. Yuwalk yana ŋayi yurru buku‐ruŋinyamarama ŋunhiyi nhanŋu miriŋunhanydja walalanha, yurru ŋayi yurru bäy‐ḻakarama buwayakkuma yätjtja malanha ŋuriki nhanukalayŋumirriwunydja wal'ŋu yolŋu'‐yulŋuwu.” Yo, maṉḏa Mawtjitjtja ga Djatjuwanydja barkparkthurruna dhuwalayina yuṯana manikay, marŋgikuŋalana yukurrana Garraywuna yolŋu'‐yulŋunha.

Ga dhawar'maraŋalanydja ŋayi Mawtjitj waŋana bitjarrana gam',
“Malthurra yukirriya dhiyaku yana liŋgu Garraywalaŋuwu romgunydja malaŋuwu, ŋunhi ŋarra liŋgu ḻakaraŋala yukurrana nhumalaŋgu. Mulkiyanydja baṯ biyaka yana, ga marŋgikuŋa marrtjiya bala nhumalaŋguway yumurrku'nhanydja, märr walalanydja yurru bitjandhi malthun marrtji bala nhanŋuway yana Garraywu dhärukkunydja.
Dhuwalanydja dhäruk malanha ŋarra yukurra ḻakarama nhumalaŋgu yaka ŋula mayali'miriw; walŋamirrina yana dhäruktja dhuwala. Märraŋa walala, bala malthurranydja nhanŋuwaynha dhärukkunydja, yurruna nhuma yurru nhina weyindja, ŋamathamana wal'ŋu yana, ŋunhalanydja wäŋaŋura ŋunhi nhuma boŋguŋu gärri ŋunhawala wäŋalili.” Mawtjitj bitjarrayinydja yukurrana waŋana, bala dhawar'yurrunana nhanŋu dhäruktja.
Ga ŋuriŋi liŋgu waluyu, Garrayyu waŋana Mawtjitjnha,
“Gatjuy nhe marrtjiya nhäyikayu, ŋunha bukulili Nepulili, ŋunha galki Djarikulili, yurru dhipala makarrlili mayaŋ'lili. Ŋal'yurranydja nhe yurru ŋunhimalayi bukulili, bala nhäŋana marrtjiya ŋunhayina wäŋa Gaynanbuynha. Galki yolŋunydja walala boŋguŋu marrtjina buḏapthurruna ŋunhamalayina wäŋalili, yurru nhenydja nhämana yurru marrtji yana, ga rakunydhirri nhe yurru ŋunhalayina bukuŋurana;
bitjan yana liŋgu nhenydja yurru, bitjarra ŋayi wäwa'mirriŋu nhuŋu Yärun rakunydhina bukuŋurayi yana,
bili nhuma maṉḏa ŋunhi yaka märr‐yuwalkthina yuwalkkuŋala wal'ŋu ŋarranha. Yo, ŋunhala ŋunhi nhumalaŋgu gapunydja maḻŋ'thurruna guṉḏaŋuru, nhumanydja baḏatjurruna dhäruk ŋarraku milma yolŋuwala walalaŋgala, bala yakana walala nhäŋala ŋarranhanydja wal'ŋu dhunupanydja nhumalaŋgala.
Nhe yurru wäŋanydja nhäma ŋulaŋuruna bili barrkuŋuruna, yurru yakana nhe boŋguŋu gärrinydja ŋunhamalayi wäŋalili.” Yo, Mawtjitjtja ŋunhi Garraywu yolŋu, galkiŋuwuynha wal'ŋu, ga waŋana ŋayi marrtjina dhurrwara‐ḏaw'yurrunanydja, dhäruktja nherrara walalaŋgu Yitjuralpuyŋuwunydja, waŋga'‐waŋganygu yana bäpurru'wu ga bäpurru'wu, malalili ga malalili, ḻakaraŋalanydja ŋayi yukurrana dhäruktja wekaŋala Garraywala yäkuyu.





























Ga dhawar'yurrunanydja ŋayi waŋanharaŋurunydja Mawtjitj, bala yana ŋayi gonha'yurrunana ŋunhiyinydja yolŋu'‐yulŋunhanydja, bala marrtjinana ŋayi nhinana bala, ŋal'‐way ŋal'yurruna ŋunhimalayi bukulilina, ga ŋulaŋuruna ŋayi nhämanydja marrtji warrpam' ŋunhiyi wäŋa Gaynanbuynydja.
<range>
<range>
Bala ŋayi Garrayyunydja wäŋana marrtji Mawtjitjkala milkuma bitjanna, “Yo, ŋunhana wäŋanydja nhäŋana. Dhuwalana ŋunhiyinydja wäŋa ŋarra ŋunhi dhawu'‐nherrara Yipurayimgu ga Yitjakku ga Djaykupku, ŋunhi ŋarra yurru wekama walalaŋgalaŋuwu yumurrku'wuna. Ŋarranydja nhuŋu marrtji yana dhuwala milkuma; nhämana nhe marrtji yurru yana, yurru yakana nhe gärrinydja yurru ŋunhimalayi wäŋalili.”
Bala ŋayi ŋuliŋurunydja Mawtjitjtja ŋunhi Garraywunydja yolŋu rakunydhinana ŋunhiliyina bäyma bukuŋurana, galkina ŋunhiliyina wäŋaŋura.
Bala ŋayipina Garrayyuna ŋanya dholkuŋalanydja munatha'liliyaŋalanydja; yakana ŋula yol yolŋu nhanukalaŋu marŋgi moluwunydja Mawtjitjkalaŋu.
Yo, Mawtjitjtja djawuḻpa'na wal'ŋu wirrkina, dhuŋgarranydja nhanŋu 120‐na ŋunhi ŋayi rakunydhinanydja, yurru nhanŋu rumbalnydja wuṉḏaŋarr warray, bäyma warray, bitjan yuṯana ŋayi yolŋu, ga yakana ŋayi bambaythinanydja ŋula.
Ga yolŋunydja walala Yitjuralpuyŋunydja ŋunhi ŋäthinyaminana, guyaŋinana manapara ŋanyana Mawtjitjnhana, yana liŋgu ga waŋgany ŋaḻindi djuḻkmaraŋala.
Yo, ŋäthilinydja ŋunhi Mawtjitjthu yiŋarra'yurruna Djatjuwanha, ŋayina yurru ŋurrulili wapthun, bala Djatjuwanydja ḻiya‐djambatjthinana wirrkina, liŋgu Garrayyu ŋanya ganydjarr wekaŋala ŋurikiyi djämawu. Bala yana ŋuriŋi yolŋu'‐yulŋuyu dhäruktja yukurrana märraŋalana ŋanya Djatjuwanha, malthurrunana nhanŋuwaynha yana dhärukku; walala ŋayathaŋala yukurrana romdja malanha ŋunhi baṯ bitjarrana, ŋunhi Garrayyu wekaŋala Mawtjitjkala.
Yo, Mawtjitjtja ŋunhi galkiwuynha wal'ŋu Garraywalaŋuwuynha; nhanukala Garraynydja ŋuli waŋanha mel‐yunupa, maṉḏa ŋuli buku‐nhänharaminya waŋanharaminyanydja.
Yakana wiripuŋuyunydja ŋula dhäruk‐gänharamirriyu yolŋuyu milkuŋala Garraywunydja ganydjarr, ga djäma ŋutuny'tja wal'ŋu rom, balanyaranydja rom bitjarra ŋayi Mawtjitjthu djäma ŋunhala Yetjippuyŋuwala buŋgawawala, milma bukmakkala ŋurikala Yitjuralpuyŋuwala.
<range>
Dhurrwaraŋuru ŋuliŋurunydja ŋunhi ŋayi Godku djämamirri yolŋu rakunydhina Mawtjitj yäku, bala ŋayi Godthu waŋana Djatjuwanhana, ŋunhinhana ŋunhi ŋayi Mawtjitjku guŋga'yunaramirri ŋäthili, ga bitjarrana ŋayi waŋananydja gam' Djatjuwawalanydja.
“Djämamirrinydja ŋarraku Mawtjitjtja rakunynha liŋguna. Dhiyaŋunydja‐wala nhe yurru ga bukmak dhuwala yolŋu walala marrtjina yana buḏapthunna yurru balakurru Djodangurru mayaŋ'kurru, marrtjinydja nhuma yurru yana‐wala ŋunhimalayina wäŋalili ŋunhi ŋarra dhawu'mirriyaŋala nhumalaŋgu.
Yo, ŋunhiyinydja wäŋa ŋarra yurru wekama nhumalaŋguna Yitjuralpuyŋuwuna bukmakkumana, beŋuru bili ŋanhdharkŋuru ga yana liŋgu ga‐ga‐ga‐a‐a ga ŋunha wapthun bukulili Lipananlili, nhumalaŋguwaynha yana ŋunhiyinydja wäŋa.
<range>
Nhenydja Djatjuwa yurru dhärra wuṉḏaŋarrthirrina yana, bili yakana wiripuŋuyunydja yurru yolŋuyu djuḻkmarama nhuna. Ŋarranydja yurru nhokala bitjanna liŋguna galkina yana, bitjanna bitjarra ŋarra ŋäthili Mawtjitjkala. Yakana ŋarra yurru nhuna ganandja.
Yaka nhe barrariyanydja, yana ŋoy‐wuṉḏaŋarrthiyana biyakana, bili nhena yurru dhuwala gäma yolŋu'‐yulŋunhanydja ŋurru‐warryun ŋunhimalayi wäŋalilinydja ŋunhi ŋarra dhawu'mirriyaŋala ŋäthili ŋunhiyi nhumalaŋgalaŋuwala märi'muwala walalaŋgala.
Yana wuṉḏaŋarrthiyana dhärriyanydja barrarimiriwnha, ga märraŋa dhäruktja marrtjiya bukmaknha yana nhänha malaŋunha romnhanydja ŋunhi ŋayi Mawtjitjthu wekaŋala marrtjina nhokala, yana marrtjiya ŋuliyina liŋguna dhukarrkurru bala yana, ga yakana ŋula gatjpaḻ'yurranydja, märr nhe yurru nhina yukurra ŋamathamana yana‐wala.
Biyaka liŋgu waŋiyanydja yukirriya dhuwali bili yana dhäruk, Garraywu wal'ŋu rom, ga ḻakaraŋa marrtjiya wiripuwurrumbalanydja; guyaŋiyanydja yukirriya ṉiṉ'thurra wal'ŋu biyaka yana yulŋunydja munha‐ŋuparra ga walu‐ŋuparra, märr yurru nhe djämanydja dhunupa marrtji yana, bitjan liŋgu bitjan dhuwali djorra'yu yukurra ḻakarama. Balakurruyinydja nhe yurru nhina rom‐dhunupana yana nhämiriwnha, ŋamakurru'na.
“Gatjuy yana marrtjiyana, ga djämana marrtjiya barrarimiriwnha. Yakana barrariyanydja ŋula nhäkunydja malaŋuwu ŋunhi, ga yakana ḏaḏawyurranydja ŋuriŋiyi ŋunhi yurru ŋayi ŋula nhänydja maḻŋ'thun, liŋgu ŋarranydja dhuwala ŋarrapi Garray nhuŋunydja God; ŋarranydja yurru nhokala bitjan liŋgu yana, wanhamala nhe yurru marrtji yukurra.” Bitjarra ŋayi yukurrana Godthu ḻakaraŋalanydja Djatjuwawala.
Bala yana ŋayi Djatjuwayu waŋana, dhäruknha wekaŋala ŋurru'‐ŋurruŋuwalana ḏarramuwurruŋgala bitjarrana,
“Gatjuy marrtjiyana walala wäŋakurru ŋula ya' ḻiw'maraŋa, ga ḻakaraŋa marrtjiya ŋurupa yolŋuwana walalambala, walala yurru girri'‐ŋamathirrina ŋathana märrama djoṉguma marrtji, bili ŋilimurru boŋguŋu ḻurrkun'tja walu djuḻkmaraŋu marrtjina buḏapthurruna‐wala yana ŋuruku mayaŋ'ku Djodanbuyŋunydja. Ŋilimurru yurru marrtjina‐wala yana gärrina ŋunhamalanydja wäŋalili, bala märramana ŋilimurru yurru ŋunhayinydja wäŋanha, liŋgu ŋilimurrumbalay ŋunha wäŋa, ŋunhi ŋayipi Garrayyu yukurra wäŋanydja ŋunhiyi wekama ŋilimurrunha.”
Bala Djatjuwa waŋanana ḻurrkun'kala bäpurru'wala, waŋganydja miṯtji Ropin mala, ga wiripunydja Gäd mala, ga wiripu‐guḻku'wala ŋunhi Manatjawala malawala, ga bitjarra ŋayi waŋananydja.
“Guyaŋiya walala ŋunhi nhaltjarra Mawtjitjthu nhumalaŋgala ḻakaraŋala, ŋayi waŋananydja bitjarra gam', ‘Godthu yurru nhumalaŋgu wekamanydja dhuwala makarr wäŋa, dhuwala gali' mayaŋ' yurru nhumalaŋgunydja wäŋa nhinanharawu,’ bitjarra.
Yo, nhumalaŋgu yumurrku' ga miyalk walala ga wäyin walala, walalanydja yurru dhiyala yukurra nhina galkundja nhumalaŋgu, yurru nhuma ḏarramuwurrunydja bukmak yurru buḏapthunna malthun ŋanapurruŋguna. Nhuma yurru marrtji guŋga'yun dhuwala nhumalaŋguway wäwa‐ŋalinha walalanha ya',
ga yana liŋgu Garrayyu wekama yurru walalaŋgu dhuwali wäŋana walalaŋguna nhinanharawu. Nhuma yurru buŋanydja marrtjiya rrambaŋi yana bukmakkurru wäŋakurru, gukuŋa dhuwali miriŋunha, ŋunhi walala yukurra nhina dhiyalami wäŋaŋura yätjmirrina yanana. Ga ŋunhi yurru nhuma bukmaknha dhawar'marama, djuḻkmaramana wal'ŋu yurru, bala yana ŋuliŋurunydja nhuma yurru roŋiyirrina lili, ga nhinana yukurra yurru dhiyala nhumalaŋgalay nhuma wäŋaŋuranydja.”
Ga walalanydja buku‐roŋiyinmaraŋala bitjarra, “Ŋanapurru yurru malthunna‐wala yana, ŋunhi nhe nhaltjan yurru waŋa ŋanapurruŋgala, ga marrtji ŋanapurru yurru wanhamala nhe yurru ŋanapurrunha djuy'yun.
Ŋanapurru yukurra yurru malthun nhuŋuway dhärukkunydja, bitjan yana liŋgu bitjarra ŋanapurru yukurrana dhärukku malthurruna nhanŋu Mawtjitjku, ga bukumirriyamanydja ŋanapurru yurru Godnha, märr ŋayi yurru Garraynydja nhokala galki bitjan yana liŋgu, bitjanna bitjarra ŋayi yukurrana galkithina Mawtjitjkala.
Dhärriya wuṉḏaŋarrthiya, ga yakana ŋula beyaṉiyiyanydja.” Bitjarra walala yukurrana waŋana ŋuriŋi ŋurru'‐ŋurruŋuyu ḏarramuwurruyu Djatjuwanhanydja.
Bala ŋayi ŋuliŋurunydja dhurrwaraŋuru Djatjuwayu djuy'yurruna märrma'nhana yolŋunha maṉḏanha mel'ŋunhanydja, bitjarrana ŋayi waŋananydja gam' maṉḏanha. “Gatjuy marrtjiya, buḏapthurrana dhiyaku mayaŋ'kunydja, ga nhäŋa marrtjiya ŋunhiyi wäŋa milthurra. Ga biyakayi maḻŋ'maraŋa wäŋanydja ŋunhiyi Djarikunydja yäku.” Bala maṉḏa yana marrtjinana dhunupana yulŋunydja. Yo, marrtjinanydja maṉḏa ŋunhi Djarikulili, bala yana nhinananydja maṉḏa ŋunhiliyi waŋganygala miyalkkalanydja wäŋaŋura, yäkuwala Rayapkala, yurru dhäykanydja ŋunhi yaka yana ŋamakurru', balanyara ŋayi marramba'‐ḏumurru ŋunhiyi yulŋunydja.
Bala walalanydja gonha nhäŋala warray maṉḏanha, bala ḻakaraŋala buŋgawawana yolŋuwa bitjarrana, “Way yolŋu maṉḏa dhuwala bay', mel'ŋu maṉḏa marrtjina lili ŋulaŋuru Yitjuralwala malaŋuru.”
Bala ŋayi ŋuriŋi buŋgawayunydja djuy'yurruna dhäruknha djunama Rayapkalanydja bitjarra, “Gäŋa maṉḏanha lili ŋi', ŋunhiyinha mel'ŋunha maṉḏanha, ŋunhi maṉḏa yawungu gärri nhokala wäŋalili, liŋgu maṉḏanydja marrtji yawungu ŋunhi wäŋa milthun ŋilimurruŋgu.”
Yurru ŋayinydja ŋuriŋi dhäykayunydja maṉḏanha ŋäthili warray yana djuḻuḻ'maraŋala, bala ŋayi bitjarrana ḻakaraŋalanydja, “Ŋe, yuwalk warray maṉḏa yawungu bunanydja dhiyala ŋarraku, yurru ŋarranydja yaka marŋgi maṉḏaku, wanhaŋuwuy maṉḏa ŋunhi yolŋu maṉḏa.
Yurru ŋuriŋiyi bili waluyu maṉḏa ŋarraku wäŋanydja dhuwala gonha'yuna, marrtjinya bala dhawaṯthunanydja bathalakurruna dhurrwarakurru, yurruna dhuwala dhurrwaranydja dhaḻ'yuna. Yakana ŋarra marŋgi wanhawitjarrana dhika maṉḏa marrtjina. Gatjuy marrtjiyana walala, ḻundu‐ŋuparrana maṉḏanha, galki mulka nhuma yurru maṉḏanha dhuwala yana yulŋunydja.”
Bitjarrana ŋayi yukurrana ŋuriŋi miyalkthunydja ḻakaraŋala walalaŋgu, yurru ŋunhiyi ḏarramunydja maṉḏanha ŋunhi bäyma nhanukalay wäŋaŋura ŋurikala miyalkkala, yurru ŋunha garrwar wal'ŋu bala'ŋura maṉḏa yukurrana ŋorrananydja, djuḻuḻ'maranhara nhanukuŋu ga ŋäkirrmaranharanydja mulmuwuy.
Yo, ŋäkulanydja walala ŋunhi dhäruktja ŋanya ŋunhiyi miyalknha, bala yana gundupuŋalana, ḻundu‐ŋuparana ŋunhiyi mel'ŋunhanydja maṉḏanha, gatjpu'yurrunana bala walala gundupuŋalanydja maḻŋ'maranharawuna maṉḏaku.
Yo, ŋorranha warray maṉḏa bini yulŋunydja ŋunhiliyi garrwarnydja, yurru ŋayinydja maṉḏanha ŋuriŋi miyalkthunydja marrtjina, ga waŋana bitjarra warray,
“Marŋgi ŋarranydja dhuwala ŋunhi dhuwalanydja wäŋa Garrayyu wekaŋala nhumalaŋguway yana. Bukmak dhuwala yolŋunydja walala dhiyalami barrarirrina yukurra nhumalaŋgu.
Bukmakthu ŋanapurru ŋäkulanydja, ŋunhi nhumalaŋgala waŋarryunydja Godthunydja nhumalanha walŋakuŋala warray, dhawaṯmaraŋala nhumalanha beŋuru ŋunhi Yetjipŋurunydja, ga dhukarr warray ŋayi baṉḏany'kuŋala nhumalaŋgu buḏapthunarawu marrtjinyarawu gapukurru, ga biyapul ŋayi nhumalanha guŋga'yurrunanydja ganydjarr‐wekaŋalanydja, bala nhuma djuḻkmaraŋalana wiripu‐guḻku'nhanydja malanha ŋunhi walala ŋuli yukurranha nhinanha ŋunhala bala ḻaypa, wiripuŋura gali'ŋura mayaŋ'ŋura.
Liŋguna ŋanapurru ŋäkulanydja yukurrana, bala ŋanapurru dhuwala wirrkina barrarinanydja wal'ŋu, liŋgu nhumalaŋgunydja Waŋarr ŋunhi biyapul warray wal'ŋu, ŋayinydja ŋunhi God ŋuruku djiwarr'wu ga dhiyaku munatha'wu.
Ŋanapurrunydja dhuwala marŋgina ŋunhi nhumana yurru djuḻkthun dhiyakuyinydja wäŋawu wal'ŋu, ga ŋarranydja djäl nhumalaŋgu, nhuma yurru walŋakuma ŋanapurrunha, ŋarranha ga ŋarraku bäpa'mirriŋunha ga ŋäṉḏi'mirriŋunha ga djamarrkuḻi'nha. Waŋiya maṉḏa ŋarranha dhawu'mirriyaŋa yulŋunydja ŋi', ŋunhi nhuma boŋguŋu ŋanapurrunha yaka buŋunydja, ŋunhi nhuma boŋguŋu lili marrtji baḏuwaḏuyunarawu dhiyakuyi wäŋawu.” Bitjarra ŋayi ŋunhi miyalktja waŋana.
<range>
Ga maṉḏanydja ŋunhi mel'ŋunydja bitjarra nhanŋu waŋana, “Yaka ḻakaraŋanydja dhiyakuyyi ŋula yolkalanydja walalaŋgala ŋi'. Ŋilinyu boŋguŋu nhumalanha walŋakuŋu, ŋunhi boŋguŋu ŋanapurru Yitjuralpuyŋuyunydja miṯtjiyu marrtji baymatthurru warrpam'thurruna buwayakkuŋuna dhuwalanydja wäŋa, ŋunhi ŋayi boŋguŋu Garrayyu wekaŋu dhuwalayi wäŋa goŋlili ŋanapurruŋgalaynha wal'ŋu.”
Yo. Ŋurikiyinydja miyalkkunydja wäŋa galki ḻoḻuŋura wal'ŋu gunganhamirriŋurana, yurru garrwarnha wal'ŋu, bala ŋayi ŋuriŋi miyalkthunydja maṉḏanha ŋunhi mel'ŋunhanydja maṉḏanha dhuryunmaraŋala raki'yuna marrtjina bala, yana liŋgu ga ŋunha gali' warraŋul mulkana wäŋa Djariku.
Bala ŋayi waŋana maṉḏanha bitjarra, “Gatjuy marrtjiyana maṉḏa bala, ga djuḻuḻ'yurra bukulili, ga galkurranydja märr‐weyin nhiniyanydja ŋunhili, yana liŋgu‐u‐u, ga ŋunhi walala yurru roŋiyirrina ḻarrunharapuyŋu lili wäŋalilina, bala nhumanydja yurru marrtjina‐wala.”
Bala maṉḏa ŋunhi mel'ŋunydja maṉḏa waŋana bitjarrana ŋurikala miyalkkalanydja, “Ŋunhi ŋanapurru boŋguŋu marrtjinydja lili dhipala bunharawunydja, ga nhenydja boŋguŋu ḏapmaraŋu raki'yu miny'tjiyunydja miku'yu dhipala gay' windalili, märr boŋguŋu ŋanapurru nhäŋu. Ga märraŋunydja nhe boŋguŋu, ḻuŋ'maraŋunydja gurruṯu'mirrinha warrpam' yana nhuŋuway nhe dhipalayi nhokalay buṉbulilinydja, märr ŋilinyu boŋguŋu nhumalanha walŋakuŋu.
<range>
Ŋunhina liŋgu walala boŋguŋu yolŋu'‐yulŋu walŋathinydja, ŋunhi walala boŋguŋu nhini'‐nhini yukirri dhiyali raki'‐miku'mirriŋura buṉbuŋura.”
<range>
“Yo, ŋamakurru' dhuwalinydja,” bitjarrana ŋayi miyalktja, bala dhunupana maṉḏanydja marrtjinana yana. Ga dhunupana ŋayi ŋuriŋi miyalkthunydja märraŋala miku'na raki' miny'tji, bala ŋal'‐maraŋala windalili ḏapmaraŋala.
Yo, bala maṉḏa mel'ŋunydja maṉḏa waṉḏinana nhinana bala‐a‐a, djuḻuḻ'‐way bukulilina, ga nhinananydja maṉḏa ŋunhiliyi ḻurrkun' walu galkurruna. Walalanydja yukurrana ŋunhi djämamirrina buŋgawawunydja ḻarruŋalana‐a‐a, ga bäyŋuna maḻŋ'maraŋala, bala roŋi'‐ruŋiyina balayi Djarikuliliyi.
Bala yana maṉḏa mel'ŋunydja maṉḏa buḏapthurrunana mayaŋ'kuna, bala djar'tjaryurruna Djatjuwawalana, bala bitjarrana ḻakaraŋala,
“Way, yuwalk dhuwala yulŋunydja, ŋayi Garrayyunydja wekaŋala bukmaknha yana wäŋanydja ŋilimurruŋgalana goŋlili, liŋgu yulŋunydja walala yukurra ŋunha barrarirrina nhina ŋilimurrumbala, bukmakthirrina yana.”
Goḏarr'nha munhakumirrina wiripuŋuyuna waluyu, Djatjuwa ga nhanŋu mala ḏurryurruna, bala djoṉguŋalana marrtjina walalaŋguway girri'na malanha, bala yana marrtjinana‐wala. Marrtjinanydja walala yukurrana yana liŋgu‐u‐u, baṯ‐gay mulkana mayaŋ' wäŋa Djodanbuy, ga ŋunhalana walala wäŋaraŋala galki mayaŋ'ŋurana, galkurrunana yukurrana buḏapthunarawuna ŋurukuna bala wiripuŋuwuna makarrwu wäŋawu.
Nhinananydja walala yukurrana ŋunhiliyinydja ḻurrkun' walu‐ŋupara, ga ŋuliŋuruyinydja dhäŋuru ŋurru'‐ŋurruŋu ŋunhi yolŋu walala marrtjina yukurrana ḻiw'maraŋala wäŋakurru,
waŋana marrtjina walalaŋgala yolŋu'‐yulŋuwala bitjarra, “Ŋunhi nhuma yurru nhäma ḏalkarra'mirrinhanydja walalanha, walala yurru marrtji gäma bala ŋunhiyi Dhawu'‐nherraṉminyaramirri Bathi, ŋunhiyinydja ḻakarama yukurra ŋilimurruŋgu Godtja dhiyalami bäyma ŋilimurruŋgala; ŋunhi yurru walala ḏalkarra'mirri walala marrtji‐wala ŋurru‐warryundja, ga ŋilimurrunydja yurru munguyunna, malthundhi‐wala walalaŋgu yurru.
Dhuwalayinydja yuṯana dhukarr, yaka ŋilimurru ŋula marrtjinya ŋuli ŋäthili balakurruyi dhukarrkurru. Nhuma yurru malthurranydja nhanŋuway yana Dhawu'‐nherraṉminyarawuywu Bathiwu, yurru marrtjiyanydja walala yukirriya märr‐barrku, märr‐barrkukurru biyaka bala ya', yaka galkikurrunydja wal'ŋu.”
Bala yana Djatjuwayu waŋana ŋunhi yolŋunhanydja walalanha bitjarrana gam', “Ma', ḏarrtjalkkunhamiyana walala ganaŋ'maranhamiyana wal'ŋu nhunapinyay nhe; nhuma yurru nhanŋuwaynha wal'ŋu yolŋu Garraywuna yana, liŋgu goḏarrny'tja Garrayyu boŋguŋu djäma ganydjarr ḏumurruna wal'ŋu ŋilimurruŋgala.”
Ga dhäŋuru ŋuliŋurunydja ŋayi Djatjuwayu waŋana ḏalkarra'mirrinha walalanha bitjarra, “Ma', ḻaw'maraŋana walala dhuwaliyi Dhawu'‐nherraṉminyarawuynhanydja Bathinha, bala marrtjiyana‐wala. Nhumanydja marrtjiya ŋurruŋu dhiyaku yolŋu'‐yulŋuwu, ga walalanydja yurru marrtji ŋapa‐munguyun nhumalanha.” Bala yuwalkthi walalanydja märraŋalana ḻaw'maraŋalana ŋunhiyi Dhawu'‐nherraṉminyarawuynhanydja Bathinha, bala yana marrtjinana, ga walalanydja ŋunhi bukmaktja yolŋu walala ŋapawana malthurruna marrtjina walalambala bala.
Ga ŋunhalanydja Garray waŋana Djatjuwawala bitjarra, “Gäthuranydja ŋarra yurru djäma ŋula nhäna wiripuna yana, ganydjarr ŋutu'na wal'ŋu biyapul'nha, bala yurru bukmakthunydja yolŋuyu nhämana ŋunhiyi, bala dharaŋanna yurru, ŋunhi ŋarranydja dhuwala nhokala galki, gäma ŋarra yukurra nhuna, bitjan yana liŋgu bitjarra ŋarra marrtjina yukurrana galki Mawtjitjkala.
Ḻakaraŋa ŋuripa ḏalkarra'mirriwanydja walalambala biyaka, ‘Ŋunhi nhuma yurru dhunarranydja‐wala ŋunhiwala mayaŋ'lili gapulilinydja, yana marrtjiyana‐wala mukthurrana yana bala, ga ŋunhi yurru nhuma yarrupthundja ŋunhimala mayaŋ'lilinydja ḻukuyunarra, ga marrtjiyanydja‐wala baḻwaḻyunmiyanydja yana mukthurrana, bala djingaryurranydja marrtjiya ŋunhili bili ṉapuŋga' yana mayaŋ'ŋura.’”
Bala Djatjuwanydja wäthurruna waŋanana ŋuriki yolŋu'‐yulŋuwunydja bitjarrana, “Go marrtjiyana walala lili, ga ŋäka dhuwala Garraynha dhäruk.
Ŋunha bala wäŋaŋura, ŋunhayi yolŋunydja walala yukurra nhina wiripu ga wiripu bäpurru', yurru ŋayipina Godthuna yurru walalanha gukumanydja ŋuliŋuruyi wäŋaŋuru, bala nhuma yurru marŋgithirrina ŋunhi ŋayipina ŋilimurrumbala walŋa‐ḏikṯiktja waŋarr dhuwala, galki gali'ŋura, guŋga'yun marrtji ŋilimurrunha ŋayi, liŋgu ŋunha ya' Godku Dhawu'‐nherraṉminyarawuynydja Bathi yukurra marrtji ŋurru‐warryun ŋilimurrunha, ŋunhayinydja ŋunhi ŋayinydja Garray bukmakkuna dhiyaku wäŋawu buku‐ḻiw'maramana.
<range>
Yo, walala yurru ḏalkarra'mirriyunydja walalay ŋuriŋinydja gäma marrtji ŋunhiyi Dhawu'‐nherraṉminyarawuynhanydja Bathinha nhanŋu Garraywuna, ga ŋunhi yurru walala ḻukunydja ḻupthun gapulilinydja, bala ŋayinydja yurru Garrayyunydja marrtji gapunydja gulkthunmaramana, baṉḏany'kumana ŋayi yurru dhukarrnha ḻapmarama yolŋu'‐yulŋuwuna buḏapthunarawuna yukurranharawu.”
<range>
Yo, mayaŋ'tja ŋunhi Djodanbuynydja bathalana ŋanyana gapunydja, ga djaŋ'‐djaŋnha wal'ŋu, wirrkina yukurrana waṉḏina ganydjarryuna, liŋgu ŋunhiyinydja walu waltjaṉmirrina. Ga yolŋu'‐yulŋunydja ŋunhiyi bukmak djingaryurrunana yukurrana goŋ‐girri'mirrina walala, marrtjinyarawuna‐wala buḏapthunarawu mayaŋ'kuna. Bala walala ŋunhi ḏalkarra'mirrinydja walala yarrupthurruna, gäŋala marrtjina ŋunhiyi Dhawu'‐nherraṉminyarawuynydja Bathi, ga ŋayathaŋala walala ŋunhiyi mayaŋ'tja gapunydja.
<range>
Marrtjinana walala yukurrana yarrupthurrunana wal'ŋu ḻuku‐ḻupthurrunana gapulilinydja, bala ŋayinydja marrtjina dhunupa gapunydja gulkthurrunana, gulk bitjarrayi, ḻapthurruna baṉḏany'thinana ṉapuŋga'kurru yana. Bala yana ŋunhi yolŋu'‐yulŋunydja buḏapthurrunana yukurrana baṉḏany'kurruna dhukarrkurru.
Ga mukthurruna yana walalanydja ŋunhiyi ḏalkarra'mirrinydja walala dhärrana yukurrana ŋunhili bäyma yana dhunupa'ŋuŋura mayaŋ'ŋura, yana liŋgu ga bukmak walala buḏapthurrunana yukurrana, bukmak yana ŋunhi miṯtji.
Yo, Yitjuralnydja ŋunhiyi miṯtji buḏapthurrunana mayaŋ'ku, bukmaknha yana walala gärrina ŋunhimalanydja wäŋalili ŋunhi Godthu walalaŋgu dhawu'‐nherrara ŋäthili.
Bala Garray waŋana Djatjuwanha bitjarra, “Djarr'yurrana nhe yurru ḏarramuwurrunha 12‐nha, walala yurru waŋga'‐waŋganydhu dhipuŋuruyi 12‐ŋuru bäpurru'ŋurunydja yana ḻaw'‐ḻawmarama guṉḏa ŋulaŋuru dhunupa'ŋuŋuru yana mayaŋ'ŋuru, ŋunhi wanhami marrtji ḏalkarra'mirri walala djingar'‐djingaryun, walala yurru gämanydja ŋunhiyi guṉḏanydja malanha, ga dhipalana bala nherra'‐nhirraṉ, bala ŋal'‐ŋalmaramana ŋunhimala yana liŋgu wäŋalili ŋunhi wanhami nhuma yurru wäŋarama gäthura munhaku.”
<range>
Bala ŋayi Djatjuwayu ḻakaraŋalana ŋuripa yolŋu'‐yulŋuwana, waŋana ŋayi bitjarra, “Dhuwalayi guṉḏa malanha dhuwala nhuma ŋal'‐ŋalmarama yurru waŋga'‐waŋganygu yana Yitjuralpuyŋuwu dhuwaliyi bäpurru'wunydja malaŋuwu, djingaryundja yukurra dhuwali yurru bukmakkuna yana nhänharawunydja yukurranharawu, ga buku‐ḻayyunmaramana yukurra yurru guyaŋinyamaramana yolŋu'‐yulŋunhana. Ga yalala nhokala yurru yumurrku'yu nhäma dhuwalayi guṉḏa malanha botjanhara, bala waŋa dhä‐wirrka'yunna yurru bitjanna, ‘Nhä dhuwalanydja guṉḏa mayali'? Yolnha walala yukurra ḻakaramanydja dhiyaŋu guyaŋinyamaramanydja?’ bitjandja yurru ŋunhi ya'.
<range>
<range>
Bala nhumanydja yurru ḻakaraŋana walalaŋgu biyakana, ‘Garrayyu ŋayipi gapu‐guḻkthurruna mayaŋ', ŋunhi ŋayi Godku Dhawu'‐nherraṉminyarawuy Bathi djuḻkthurruna balakurru mayaŋ'kurru, ga dhuwalanydja guṉḏa malanha djingaryun yukurra yurru bitjanna liŋguna gupaḏalnha‐wala, märr yurru yukurra bukmakthu yolŋu'‐yulŋuyu dhiyaŋu Yitjuralpuyŋuyunydja nhämana, bala guyaŋirrina yukurra yurru bitjanna liŋguna, ga yakana ŋula meṉgumanydja.’”
Ga ŋuriŋiyi ḏarramuwurruyunydja yuwalkthi djämana‐wala ŋunhi nhaltjarra Djatjuwayu waŋana walalanha; walala lilinydja djoṉguŋala guṉḏa malanha 12 yana ŋuliŋuru mayaŋ'ŋurunydja, ŋuliŋuruyi dharapulŋuru ŋunhi walala marrtjina wanhami ḏalkarra'mirri walala djingar'‐djingaryurruna goŋ‐dhawurrŋamirri walala ŋurikimirri, ga lilinydja gäŋala, ga ŋunhiwalayina botjaŋala ŋunhiyi guṉḏanydja ŋal'‐ŋalmaraŋala marrtjina wiripulilina makarrlili wäŋalili.
Ga bitjarrayi liŋgu walala guṉḏa malanha djoṉguŋala, ga gäŋala balayi, ga rarr'yurruna nherra'‐nhirrara ŋunhimala ŋunhi ḏalkarra'mirri walala ḻuku dharapul ŋunhilimiyi, ṉapuŋga' wal'ŋu mayaŋ'ŋura dhunupa'ŋuŋura. Ga dhiyaŋunydja‐wala ŋunhayi guṉḏanydja mukthun yana djingaryun yukurra, guyaŋinyamirriyamana yukurra bukmaknhana yolŋunha walalanha.
Liŋgu ḏalkarra'mirrinydja walala ŋunhiliyi mukthurruna yana djinga'‐djingaryurruna marrtjina ŋunhili bäyma dhunupa'ŋuŋura mayaŋ'ŋura, ga gonha walalawuy ŋunhiyi yolŋu'‐yulŋu yukurrana bukmak buḏapthurruna wiripuŋulili makarrlili.
Walala yukurrana buḏapthurrunanydja ganydjarryuna yana, yana liŋgu‐u‐u ga bukmak dhawar'yurruna, bala walalanydja ŋunhi ḏalkarra'mirrinydja walala buḏapthurruna, gäŋalana marrtjina ŋunhiyina Dhawu'‐nherraṉminyarawuynha Bathi, ga bukmakthunydja yukurrana nhäŋala liliyi walalanha.
<range>
Yo, yolŋu'‐yulŋunydja be‐nhämunha' dhika mala marrtjina, dhaŋaŋnha biyapulnha dhikana, dhuwalana miṯtji gam' 40‐dhawutjinnha mitjinydja ŋunhi buḏapthurruna mayaŋ'kunydja marrtjina, bala nhinanana marrtjina wäŋaraŋalana galkina yana Djarikunha. Marrtjinanydja walala yukurrana goŋ‐garamirrina walala warrpam'nha, nyäṉ'thurrunana dhikana bunharawuna, walala yurru gukumana bumana ŋuliŋuruyi wäŋaŋurunydja bukmaknhana yana ŋula nhämunha'nha, warrpam'thunna dhawar'maramana, märr yurru ŋunhiyinydja wäŋa yukurra djingaryun nhanŋuwaynha yana Godkuna gal'ŋu.
Ga ŋulinyaramirriyu walala ŋuriŋiyi yolŋu'‐yulŋuyunydja nhäŋalana dharaŋarana ŋanya Djatjuwanhanydja, ŋunhi ŋayinydja yuwalk warray wal'ŋu ŋurruŋu, nhanukuŋuway warray Godkuŋu nherraṉara, ga ŋuliŋurunydja dhurrwaraŋuru walala Yitjuralpuyŋunydja yolŋu'‐yulŋu nhanŋuwaynha Djatjuwawuna yukurrana märr‐ŋal'yurruna, ga malthurruna yukurrana nhanŋuwaynha dhärukkunydja, bitjarra liŋgu bitjana walala ŋuli yukurranha Mawtjitjku märr‐ŋal'yuna.
Ga ŋunhi walala yolŋu'‐yulŋu bukmaknha buḏapthurrunana yukurrana, yana liŋgu ga dhawar'yurruna, bala Garrayyu waŋana Djatjuwanha bitjarra,
“Ma' waŋiya ŋuruku ḏalkarra'mirriwu walalaŋgu, walala yurru dhawaṯthunna ŋulaŋuru mayaŋ'ŋurunydja.”
Bala yana ŋayi Djatjuwanydja waŋana ŋunhiyina walalanha, bala walala dhawa‐yawaṯthurrunana ŋulaŋurunydja lilina, gäŋalana marrtjina ŋunhiyinayi Dhawu'‐nherraṉminyarawuynha Bathi nhanŋuwaynha Garraywuna.
Ga ŋunhi walala dhawa‐yawaṯthurrunanydja ŋuliŋuruyi mayaŋ'ŋuru, dhunupa gapunydja waṉḏinana‐wala yana ŋunhiyi ḻupmaraŋalana, bitjarrana yana liŋgu bitjarra ŋäthili yukurrana waṉḏina ŋunhiyi gapu.
Bala walala ŋunhi yolŋu'‐yulŋunydja wäŋaraŋalana nhinana galkina yana wäŋaŋura yäkuŋura Djarikuna, ga ŋunhiliyinydja ŋayi Djatjuwayu ŋal'‐ŋalmaraŋala ŋunhiyi malanha guṉḏa 12‐nha, ŋunhi walala djoṉguŋala ŋulaŋuru mayaŋ'ŋuru Djodanŋuru.
<range>
Bala ŋayi Djatjuwayu waŋanana yukurrana bitjarrana, “Ŋunhi yurru nhumalaŋgala yumurrku'yu yukurra dhä‐wirrka'yun nhumalanha, nhumanydja yurru ḻakaraŋa biyaka, ‘Ŋilimurru Yitjuralpuyŋu yukurrana buḏapthurruna mayaŋ'ku Djodanbuyŋu baṉḏany'kurru yana, liŋgu ŋayi Garrayyu ŋilimurruŋgala Godthu gulmaraŋala gapu, yana liŋgu ga yolŋu walala yukurrana buḏapthurruna. Liŋgu gapunydja ŋayi ŋunhiyi gulkmaraŋalana bitjarra yana liŋgu bitjarra ŋayi gulkmaraŋala, Gapu Miku' ŋunhi, ŋunhi ŋilimurru ŋulaŋuru Yetjipŋuru dhawaṯthurruna ŋurruthaŋala wal'ŋu.
<range>
Yo, djämanydja ŋayi yukurrana ŋilimurruŋgu bitjarrayi, märr yurru bukmak yolŋu walala dhiyala munatha'ŋuranydja marŋgithirrina Godku, ŋunhi ŋayipina waŋganynha ganydjarr‐ḏumurrunydja waŋarr, märr walala yurru märr‐ŋal'yundja borrk‐beyaṉiyirri Garraywu ŋilimurruŋgalaŋuwu waŋarrwunydja gupaḏalnha‐wala yana.’ Ga biyakayi yukirriya ḻakaraŋanydja nhumalaŋgalaŋuwa yumurrku'wanydja.”

Yo, walala ŋunhi buŋgawamirrinydja ŋurikiyi miṯtjiwu ŋunhi walala yukurrana nhinana ŋunhili Gaynan wäŋaŋura, walala ŋäkulana Yitjuralpuyŋunhanydja, ŋunhi nhaltjarra ŋayi Garrayyu baṉḏany'kuŋala ŋunhiyi mayaŋ' Djodanbuy, ga yana liŋgu ga buḏapthurruna walala yukurrana ŋunhiyi Yitjuralpuyŋu, bala walala beyaṉiyinana yukurrana ŋunhi buŋgawamirrinydja yolŋu'‐yulŋu Gaynanbuynydja.
Ga dhäŋuru ŋuliŋurunydja ŋunhi walala buḏapthurruna yukurrana, bala nhinanana ŋunhili wäŋaŋura wäŋaraŋalana, bala ŋayi Garraynydja waŋanana Djatjuwawala bitjarrana, “Märraŋa mandjawaknha raywal' yana, bala nhe yurru mitthurra ḏarrtjalkkuŋana marrtjiya Yitjuralpuyŋunhanydja ḏarramuwurrunha.”
Bala ŋayi ŋunhi märraŋala mandjawaktja, bala mitthurrunana marrtjina bukmakkuŋalana yana ŋunhiyi Yitjuralpuyŋunhanydja ŋunhiliyinayi wäŋaŋura yäkuŋura Gilkalnha bukuŋura.
Yo, ŋunhiyinydja walala ḏarramuwurru ŋunhi walala yukurrana dhawaṯthurruna beŋuru Yetjipŋuru, walalanydja ŋunhiyinydja walala liŋguwuynha ḏarrtjalkkunharana mitthunara, yurru walala ŋunhiyinydja walala ŋunhala bäyma yana murrmurryurruna ŋanhdharkŋura wäŋaŋura, liŋgu walala yaka dhäruk märraŋala Garraynha yukurrana; yaka walala nhäŋala ŋunhiyinydja wäŋa ŋatha‐guḻku'mirrinydja, ŋunhi ŋayipi Garrayyu dhawu'‐nherrara walalaŋgu be ŋäthili walalaŋgalaŋuwala märi'muwala. Ga ŋunhi walala yukurrana nhinana ŋunhala ŋanhdharkŋuranydja wäŋaŋura 40 dhuŋgarranydja ŋupara, yaka walala yukurrana mitthurruna ḏarrtjalkkuŋala walalaŋguway yumurrku'nha.
<range>
<range>
Bala ŋayi Djatjuwayunydja mitthurrunana marrtjina ḏarrtjalkkuŋalana ŋunhiyinydja walalanha yumurrku'nha ŋunhi walala yukurrana dhawal‐wuyaŋina ŋunhiliyi ŋanhdharkŋura wäŋaŋura.
Ga ŋuliŋuruyinydja dhäŋuru bukmakthinana walala yukurrana ŋunhiyi Yitjuralnydja miṯtji nhinana ŋunhili liŋgu waŋganyŋura wäŋaŋura, yana liŋgu ga baḏa'‐baḏarraŋdhina walala.
Bala ŋayi Garray waŋana bitjarrana Djatjuwawalanydja, “Gäthuranydja dhuwala ŋarra ḏarrtjalkkuŋalana ŋarrakuwaynydja ŋarra yolŋu'‐yulŋunha. Ŋäthilinydja ŋunhinydja nhuma yukurrana nhinana garrpiṉarawuy ŋunhalanydja Yetjiptja wäŋaŋura, yurru liŋguna ŋunhiyinydja ŋapawuynha‐wekanhara, yakana nhuma yurru biyapulnydja garrpiṉarawuy ŋula yolkuŋu.”
Yo, ŋunhiyi walala Yitjuralpuyŋu miṯtji mukthurruna yana nhinana yukurrana ŋunhili Gilkal wäŋaŋura, bala ŋunhiyi Ḻäy‐yuḻkmaranharamirri Walu bunana, bala walala yukurrana guyaŋinana nhinananydja ŋunhiyina walu ŋunhi ŋayi Godthu walalanha ŋäkirrmaraŋala gunganhamirriyaŋala ŋuriŋiyi maŋgu'yu wäyingala, märr ŋuriŋiyinydjayi walala yukurrana dhawaṯthurrunanydja gänana‐wala nhinanharawu gal'ŋu romgu ŋamathanharawuna yuṯawuna.
Ga wiripuŋuyunydja waluyu walala yukurrana ḻukana ŋathana ŋunhi yukurrana ŋuthara ŋunhili Gaynan wäŋaŋura; batharanydja walala marrtjina ŋunhiyi ŋathanydja gurthalilina, bala djäma dämbakuŋalana, yurru walala yukurrana warkthurrunanydja ŋunhi ŋathanydja ruwaŋga'kunharamiriw yana.
Ga ŋuriŋi bili yana waluyunydja ŋunhiyi ŋathanydja yäku mananydja gulyurruna, yakana ŋayi biyapulnydja Garrayyu Godthu wekaŋala walalanha marrtjina ŋunhiyi ŋatha mananydja, liŋgu ŋuliŋuruyinydja dhurrwaraŋuru walala ḻukana yukurrana ŋathana ŋunhi yukurrana ŋuthara ŋunhiliyi mirithina gal'ŋu Gaynan wäŋaŋura, ga ŋuriŋiyinayi liŋguna walala märrnydja ḏaw'yurruna ŋunhi.
Yo, nhinananydja walala yukurrana wäŋaraŋalana ŋunhiliyinydja galkina Djarikunha wäŋaŋura yäkuŋura, ga ŋayinydja ŋunhi ŋurruŋu yolŋu Djatjuwanydja yäku marrtjinana bala nhänharawu ŋurikiyi wäŋawu Djarikuwu, ga nhäŋalanydja ŋayi ŋunhiyi ḻoḻunydja ḏäl warray dhika, ḻiw'maranhara warray yana gunganharanydja. Ga biyapul ŋayi nhäŋala ŋunhiyi, dharr‐way nhäŋala yolŋunhana, ŋayi yukurrana djingaryurruna ŋunhili bäyma, yurru mandjawak ŋayi yukurrana ŋayathaŋalanydja goŋdhunydja ŋuriŋiyi yolŋuyu, girri'‐ŋamathina ŋayi yukurrana djingaryurruna mariwuna. Bala ŋayi Djatjuwayunydja dhä‐wirrka'yurruna ŋanya ŋunhi yolŋunhanydja bitjarra, “Way, yolkala dhuwala nhenydja gali'ŋura? . . . ŋanapurruŋgala? . . . bay' ŋurukala walalaŋgala ŋiniya? . . . miriŋu ŋanapurruŋgu?”
Ga ŋayinydja ŋunhiyinydja yolŋu waŋana nhanŋu buku‐wakmaraŋala bitjarra, “Ŋarranydja dhuwala yaka gali'ŋura ŋurukalayi walalaŋgala, ga dhiyakala walalaŋgala nhumalaŋgala gali'ŋura yaka yana. Ŋarranydja dhuwala marrtjina lili ŋurruŋuna wal'ŋu buŋgawana ŋurukuna ŋunhi djiwarr'wuywuna malawu, nhanŋuwaynha Garraywuna miriŋu mala.” Bala ŋayi ŋunhi Djatjuwayunydja ŋäkula ŋanya dharaŋarana, bala ŋayi ṉepal‐nyilŋ'thurrunanydja muḻkurrnydja munatha'lili, bala buku‐ŋal'yurrunana yukurrana nhanŋu, bala ŋayi waŋana ŋunhiyinydja bitjarrana, “Garray ŋarraku, ŋarranydja dhuwala nhuŋu djämamirri. Nhäku nhe ḏukṯuktja ŋarra yurru djämanydja dhika?” Ga ŋayinydja ŋunhiyinydja waŋana bitjarra, “Yupmaraŋa nhuŋuway dhuwali ḻukuwuynydja dhapathuŋ'tja, liŋgu dhuwalayinydja wäŋa ŋunhi nhe yukurra djingaryun dharrpalnha wal'ŋu, ganaŋ'thunarana nhanŋuwaynha Garraywuna.” Bala dhunupana ŋayi Djatjuwayunydja yupmaraŋalana ŋunhi dhapathuŋ'tja ḻukuwuynydja nhanŋuway, bala bukumirriyaŋalana yukurrana.

Yo, Djariku wäŋa djingaryurruna yukurrana, yurru ḻoḻu marrtjina ḻiw'maraŋalanydja ŋorrana ḏälnha mirithirrina ga garrwarnha dhiŋgina, ga dhurrwaranydja ŋurikiy wäŋawuy dhaḻ'‐dhaḻnha yukurrana dhärrana, liŋgu walala ŋunhi yolŋu'‐yulŋunydja mirithinana barrarina Yitjuralpuyŋuwana.
Bala yana Garraynydja Djatjuwawala waŋanana bitjarrana, “Dhuwalanydja gay' wäŋa ŋarra nhokalana dhayuŋara; ŋurruŋu buŋgawa ŋunhi ga yolŋu walala nhanbala mala, warrpam'nha yurru nhokalaynha goŋŋuranydja.
Goḏarrny'tja nhepi ga nhuŋu miriŋu walala boŋguŋu marrtji yukirri ḻiw'maraŋu dhuwalayi wäŋa buṉbu‐mäypamirri Djarikuwuy. Yo, ḏalkarra'mirrinydja walala 7 boŋguŋu marrtji yukirri ŋurruŋu, ŋurru‐warryurru nhumalanha, ga waŋga'‐waŋganydhu yana walala boŋguŋu yukirri gäŋu'‐waŋunydja yiḏakiyinyara goŋdhunydja, ga malthurrunydja boŋguŋu ŋapa‐munguyurrunydja ḏalkarra'mirrinha walalanha marrtji, walala boŋguŋu marrtji gäŋu Dhawu'‐nherraṉminyarawuy Bathinydja. Ga dhuḏikurrunydja wal'ŋu malthurrunydja marrtji walalambala bala ŋunhi goŋ‐garamirrina yolŋu'‐yulŋu bukmaknha. Marrtjinydja boŋguŋu nhuma yukirri ḻiw'maraŋu waŋganymirri, bala yana roŋiyi wäŋalilina, ga biyaku liŋgu nhuma boŋguŋu yukirri yulŋunydja 6 walunydja ŋupurru. Ga wiripuŋuyunydja waluyu ŋuriŋiyinydja, bala yana nhuma boŋguŋu yukirri marrtji ḻiw'yunmaraŋuna ŋunhiyi wäŋa bala'‐mäypamirri bukunydja 7‐mirri, yurru walala ŋurruŋunydja boŋguŋu ḏalkarra'mirri walala ḻoḻthurru marrtji yiḏakiyu.
<range>
Ga ŋunhi nhuma boŋguŋu dhawar'‐yurrunydja, bala boŋguŋu walalanydja ḏalkarra'mirrinydja bopthurru weyin‐marraŋuna, bo‐o‐op biyaku waŋganymirri, bala dhunupana bukmaktja yolŋu'‐yulŋu wirrkina yatjunmi boŋguŋu, bala yana ŋayi boŋguŋu ŋunha ḻoḻunydja buku‐yapthurruna, ḏaw'‐ḏawyurruna boŋguŋu buku‐yä‐ä‐äp biyakuna. Bala nhuma boŋguŋu yolŋu'‐yulŋunydja gulŋiyina‐wala yana dhunupana, bala buŋuna marrtji boŋguŋu ŋunhiyi wäŋa warrpam'thurruna.” Ga bitjarra yukurrana Garrayyu ḻakaraŋalanydja nhanŋu Djatjuwawu.
Bala yana ŋayi Djatjuwanydja marrtjinana, bala ḻakaraŋala ŋuripana yolŋu'‐yulŋuwana, bala walalanydja yolŋu'‐yulŋunydja ŋunhi girri'‐ŋamathinana marrtjina, bala walala yana marrtjinana yukurrana ḻiw'‐maraŋalana ŋuliyi wäŋakurruna. Yo, marrtjinanydja walala yukurrana‐a‐a, ḻiw'maraŋalana yanana‐a‐a, ḻoḻthurruna marrtjina ŋuriŋiyi yiḏakiyu ḏalkarra'mirrinydja ŋunhinydja.
<range>
<range>
<range>
Yurru yakana walala ŋula dhäruktja waŋana, liŋgu Djatjuwayu waŋana walalanha bitjarra, “Yakana waŋiyanydja waŋgany dhäruk ŋula yurru ŋi', rirrakaymiriw yana mukthurra marrtjiya, yana liŋgu‐u‐u ga ŋarrapi nhumalanha yurru waŋa yatjunarawunydja, bala yatjurra wirrkina.”
Yo, marrtjinana‐wala walala ŋunhi yolŋu'‐yulŋunydja, marrtjinana‐a‐a ḻiw'maraŋala ŋuliyi wäŋakurru waŋganymirri yana, bala roŋiyinana wäŋalilina, ga ŋunhilinydja ṉapuŋgany'tja Dhawu'‐nherraṉminyarawuy Bathi marrtjina gäŋala ŋuriŋiyi ḏalkarra'mirriyu walalay.
Ga bitjarra liŋgu yana wiripuŋuyunydja waluyu walala marrtjina yukurrana ḻiw'maraŋala‐a‐a, ḻoḻthurruna marrtjina ŋuriŋi yiḏakiyu, ga balayi roŋiyina wäŋalili. Bitjarrayinydja walala yukurrana 6 walunydja ŋupara,
<range>
<range>
ga ŋuriŋinydja waluyu wiripuŋuyunydja walala gaŋga'‐gaŋgathina djaḏaw'yunarayuna be walumiriwyu yana, bala marrtjina yukurrana ḻiw'maraŋala buku‐7‐mirri ŋunhiyi wäŋanhanydja, ḻiw'maraŋala marrtjina yukurrana‐a‐a, yana liŋgu‐u‐u ga dhawar'yurruna.
Bala ŋayi Djatjuwayu waŋana bitjarrana, “Ma' yatjunmiyana walala, dhä‐rur'thurrana yiŋgathiyanydja bukmak, liŋgu Garrayyu liŋguna wekaŋalana dhuwalayi wäŋanydja ŋilimurruŋgalana.
Dhuwalanydja gay' wäŋa ga nhä malanha dhiyalami ŋorra marrtji nhanŋuway Garraywu yana bukmak, yaka ŋula nhumalaŋgunydja. Nhuma yurru yana gurthayuna dhuŋgur'yurranydja bukmak nhä malanha, bala baymatthurrana dhawar'maraŋana bukmaknhana yolŋunhanydja, bili walala dhuwalayinydja yätjmirrina dhikana gal'ŋu yana. Yurru walŋakuŋanydja nhuma yurru waŋganynha ŋunha dhäykanha Rayapnha yäkunha ga ŋunhinha walalanha ŋunhi walala nhina yukurra nhanukala wäŋaŋura waŋganyŋura. Ŋayi muka ŋunhi, ŋuriŋiyi miyalkthu walŋakuŋala ŋilimurruŋgu mel'ŋunhanydja maṉḏanha, bala nhumanydja yurru walŋakuŋa ŋanyana.
Yaka walala djaw'yurranydja ŋula nhä nhuŋuwaynydja nhe, ŋula nhä mel‐ŋamathiya. Gonha'yurra nhäŋa, liŋgu bukmak ŋunhiyi nhänydja malanha nhuma yurru dhuŋgur'yun nhanŋuwaynha Garraywuna. Ŋuli nhe yurru djaw'yun ŋula nhä nhuŋuwayliliyamanydja, ŋayinydja yurru Godthunydja marina‐wekama ŋutu'na ŋilimurruŋgu Yitjuralpuyŋuwunydja miṯtjiwu.
Nhuma yurru yana märraŋanydja bulayi' malanha ga garwarrwarr'mirri girri' malanha, bala gäŋana lili Godkalaŋuwuna Buṉbuwu. Ga wiripunydja malanha yana gonha'yurrana, liŋgu bukmak nhä malanha ŋunhiyi nhanŋuway yana Godku ŋunhi yulŋunydja.” Bitjarrayina yukurrana ŋayi Djatjuwayu ḻakaraŋalanydja walalaŋgu ŋäthili muka yana.
Yo, wäŋgaŋalana walala yukurrana ḻiw'maraŋalana ŋunhiyi wäŋanha buku‐7‐mirri, bala yana walala ḏalkarra'mirrinydja walala bo'yurrunana yiḏakiyuna bena wirrkina, bo‐o‐op bitjarra, bala bukmaktja yolŋu'‐yulŋu yatjunminana, yiŋgathinana bena dhikana wal'ŋu. Bala ŋayinydja marrtjina dhunupa ḻoḻunydja ŋunhiyi buku‐yapthurrunana gay', ḏaw'‐ḏawyurrunana bukmaknha, ga yolŋu'‐yulŋunydja bukmaknha ŋunhi gärrinana‐wala dhunupana yanana. Bumarana marrtjina walala wäŋanydja ŋunhinydja ḏaw'‐ḏawyurrunana, ga ŋuriŋiyi walalaŋgala mandjawakthunydja walala bumarana marrtjina yolŋu'‐yulŋunha ga wäyinnha walalanha, yana liŋgu ga dhawar'maraŋala, baḏuwaḏuyurruna warrpam'.
<range>
Yurru ŋayi Djatjuwanydja waŋana ŋurikala märrma'wala mel'ŋuwala maṉḏakala bitjarra, “Gatjuy marrtjiya maṉḏa ŋurukala wäŋalili dhäykawala, ŋunhi ŋayi nhumalanha yawungu walŋakuma. Märraŋanydja ŋanyapinyay ga nhanŋu gurruṯu'mirrinha, bala gäŋana lili walalanha walŋamirrinha yana, biyaka yana liŋgu bitjarra nhuma ŋunhi ŋäthili dhawu'‐nherrara ŋanya.”
Yuwalkthi maṉḏanydja marrtjinana‐wala yana ŋunhiyi ḏarramunydja maṉḏa, ga garr'yurruna ŋanya ga nhanŋu gurruṯu'mirrinha walalanha, bala yana gäŋalana lili Yitjuralpuyŋuwalana wäŋalili ŋunhimalana.
Ga ŋuliŋurunydja dhurrwaraŋuru walala dhuŋgur'yurrunana ŋunhiyi wäŋanydja bukmaknha, yurru yakana walala bathara ŋunhiyi bulayiny'tja ga garwarrwarr'mirri girri', yana walala marrtjina djoṉguŋalana ŋunhiyinydja malanha warrpam'thurrunana, bala gäŋalana lili, bala yana gurrunharana ŋunhimalayina Godkalana Buṉbulili.
Yo, ḏul'yurrunanydja walala ŋunhiyi marrtjina bukmakkuŋalana, yurru ŋunhiyinha miyalknha Rayapnhana walala walŋakuŋalanydja, liŋgu ŋayi djuḻuḻ'maraŋala maṉḏanha ŋunhi mel'ŋunha maṉḏanha, walŋakuŋala maṉḏanha. Ga ŋuliŋurunydja dhurrwaraŋuru ŋayipi ŋunhiyi dhäyka ga gurruṯu'mirri walala nhanŋu nhinanana yukurrana ŋunhiliyina malaŋura Yitjuralpuyŋuwalana.
Ga ŋuliŋurunydja dhäŋuru Djatjuwayu waŋana bitjarra, “Dhipuŋurunydja dhurrwaraŋuru gay' yakana yurru ŋula yolthu dhuḻ'yun biyapulnydja wäŋa dhuwalayi. Ga ŋuli yurru ŋayi ŋula yolthu dhuḻ'yundja dhuwalayi wäŋa, nhanŋunydja yurru walkur maḻamarrnydja rakunydhirrina, ga bitjandhi liŋgu yurru malpuranydja nhanŋu yothu dhuḏiŋunydja rakunydhirriyi yana.”
Yo, galki yana Godtja Djatjuwawala, guŋga'yurruna marrtjina ŋanya, gäŋala yukurrana ŋanya bitjarra liŋgu, ga bukmakthunydja yolŋu'‐yulŋuyu ŋunhiliyi ḻiw'maraŋala ŋuliwitjarrayi wäŋakurru ŋäkulana nhanukalaŋuwuy, bala yana wirrkina walala beyaṉiyinanydja nhanŋu Djatjuwawunydja.
Yo, Garrayyu dhäruk wekaŋala Yitjuralpuyŋuwu bitjarra, “Bukmak nhä malanha girri' marrtji ŋorra ŋunha Djariku wäŋaŋura nhuma yurru baḏuwaḏuyundja dhuŋgur'yundja gurthayuna, liŋgu bukmak yana ŋunhi ŋarrakuway yulŋunydja.” Bitjarrayi ŋayi Garray waŋananydja, yurru waŋganydja ḏarramu yäku Waykan, gäthu'mirriŋunydja ŋayi ŋunhi Gämiwu, Djudawala yarraṯaŋura, ŋayi ŋuriŋiyinydja djaw'‐djawyurruna warray girriny'tja malanha gayulnha, bala yana djuḻuḻ'maraŋalana nhanukalay ŋunhi buṉbulilina wäŋalilina, munatha'lilina dholkuŋala. Bala ŋayinydja ŋunhi Garraynydja ŋaramurryinana ŋuriki Yitjuralpuyŋuwunydja malawu, liŋgu ŋuriŋi waŋganygala yolŋuwala yätjthu.
Ga ŋuliŋurunydja ŋayi Djatjuwayu djuy'yurruna nhanbalay ŋunhi mel'ŋumirrinhana walalanha wiripuŋulili ŋunha wäŋalili milthunarawu, nhayikayu Yäyilili galki Bithulwuyŋu. Yuwalkthi walala nhäŋa'‐nhaŋala marrtjina‐a‐a, ga ḏutj‐gay roŋiyina liliyi, ga ḻakaraŋala Djatjuwawala bitjarra,
“Ŋunhayi wäŋanydja bay', yurru märr‐yutjuwaḻa' yana, ga ḻurrkun' wal'ŋu yana yolŋunydja walala ŋunha nhina yukurra. Yaka nhe djuy'yurra guḻku'nhanydja miriŋunha ŋi', märr‐ḻurrkun'nha yana djuy'yurranydja, liŋgu ḻurrkun'thuna yana ŋuli baymatthurru ŋunhayinydja wäŋa ḏaw'‐ḏawyurru marrtji.”
Bala yana yuwalknha walala marrtjinanydja märr‐ḻurrkun' ŋunhi miriŋunydja, yana bini walala ŋuli djuḻkmaranha bunha waḏutja, yurru bäyŋu warray, liŋgu walalanydja ŋurukuynydja Yäyipuyŋuyunydja yolŋu'‐yulŋuyu lilimirriyaŋala warray ŋupara ŋunhiyinydja Yitjuralpuyŋunhanydja walalanha.
Bala yana walala bukmak ŋunhi Yitjuralpuyŋunydja gundupuŋala beyaṉiyina wirrkina dhika walalambala, ga wiripu‐guḻku'nhanydja walala ŋaya'‐ŋayathaŋalana, bala bumara rakunyguŋalana Yäyipuyŋuyuna miriŋuyu ŋuriŋina. Walala ŋuparanydja walalanha, ŋayaŋgany ŋupara yana, yana liŋgu ga wäŋa marrtjina galkithina ŋunhi Yitjuralpuyŋuwa. Ga walalanydja nhäŋala warray ŋuriŋi Yitjuralpuyŋuyunydja yolŋu'‐yulŋuyu, walala nhinana lili gundupuŋala, bena dhika gundupuŋala nhinana ŋupanaranydja ŋurikiŋina miriŋuwuŋuna. Bukmakthuna walala nhäŋalanydja dharr bitjarrana walalanha, ga wirrkina walala beyaṉiyinanydja.
Ga ŋayipi Djatjuwayu nhäŋalayi, ga wirrkina ŋayi bitjarra borrk‐gorananydja. Bala ŋayipi Djatjuwanydja ga wiripu‐guḻku' ŋunhi ŋurru'‐ŋurruŋu Yitjuralpuyŋu djalkthunmina marrtjina ŋunhana munatha'lilina, gumurrlili ŋunhimala Garraywala Dhawu'‐nherraṉminyarawuylilina Bathilili. Ŋorra'‐ŋurrananydja marrtjina walala ŋunhili bili yana‐a‐a, warwuyunminana walala wirrkina, goramirrina, yana liŋgu ga milmitjpayina.
Ga ŋayinydja Djatjuwanydja bukukurru waŋana yukurrana Godnha bitjarra, “Garray Waŋarr, nhaltjarra dhuwalayinydja bitjarra? Nhäku nhe gämanydja yawungu lili dhuwala ŋanapurrunha? . . . bunharawu? Nhe yurru ŋanapurrunha warrpam'thun baymatthun dhawar'marama? Ŋanapurru bini ŋunhi ŋunhalaŋga bili nhinanha ŋunhalayiŋga gali'ŋura.
Ŋuruŋu miriŋuyunydja ŋanapurrunha ŋuparana, ga yana liŋgu ga djuḻkmaraŋala.
Ga wiripu‐guḻku'yu ŋuruŋu yolŋu'‐yulŋuyu dhuwala walala nhina yukurra dhiyalami wäŋaŋura, ŋämana yurru walala ŋanapurruŋgalaŋuwuy, ŋunhi ŋanapurrunydja dhuwala yalŋgi'mirrina, ganydjarrmiriwnha walala, ga walalanydja yurru ḻaw'yun lilina, bala bumana ŋanapurrunha warrpam'thunna yana dhawar'maramana. Walala yurru waŋanhamirrina ḻakaranharamirrina yanapi nhenydja dhuwala ganydjarrmiriw waŋarr, yana bini nhenydja dhuwala yaka yukurra ganydjarr ŋayathaŋu ŋanapurruŋgu walŋakunharawu.” Bitjarra ŋayinydja yukurrana Djatjuwayunydja bukumirriyaŋala ŋäŋ'thurruna.
Yurru ŋayinydja Garraynydja waŋana nhanukala Djatjuwawala bitjarra, “Ma' gaŋgathiyana. Nhäku nhe yukurra bitjandja waŋa?
Yitjuralnydja dhuwala yätjthinana. Ŋalinydja maṉḏa dhuwala Yitjuralnydja miṯtji waŋgany muka yana, liŋgu ŋuriŋi ŋunhi ŋali dhawu'‐nherraṉmina ŋitjalaŋguway ŋali, yurru nhumanydja bakmaraŋala warray ŋunhiyi dhawu'; yaka warray nhuma märraŋala dhäruk ŋarranha warrpam'tja. Ŋarranydja ŋunhi waŋana ŋäthili yana ḻakaraŋala nhumalaŋgala, nhuma yurru yukurra baḏuwaḏuyun warrpam'thun ŋunhiyinydja wäŋa, liŋgu bukmak ŋunhilimiyi ŋarrakuway yulŋunydja warrpam', yurru waŋganydhu dhika yolŋuyunydja yawungu märranha girriny'tja malanha djaw'‐djawyuna, bala girriny'tja ŋunhiyi ŋayi djuḻuḻ'maranhana nhanŋuwayliliyanhana.
Liŋgu dhikayi nhuma yukurra djuḻuḻ'maranharanydja ŋayathama yana mukthun, yakana yurru nhuma yukurra gukuma waṉḏinyamaramanydja ŋunhiyi nhumalaŋguway miriŋunhanydja walalanha, yanana ŋayi ŋuriŋiyi miriŋuyunydja yukurra djuḻkmaramana nhumalanha yurru; yakana nhuma yukurra yurru djingaryun ḻuku wuṉḏaŋarryirrinydja. Ŋarranydja yurru yakana nhumalaŋgala dhiyaliyi, bäy nhuma yurru ga djuḻuḻ'maranharawuy ŋunhi ḏupthun warraŋullili, bala warrpam'thunna baḏuwaḏuyun buwayakkumana.
“Gatjuy ḻaw'yurrana walala dhipuŋuruyinydja, ga ŋuripa yolŋu'‐yulŋuwanydja ḻakaraŋa biyakana. ‘Godtja waŋa yukurra bitjan, “Nhumanydja dhuwalinydja Yitjuralpuyŋunydja ŋarrakuwaynha yana walala. Nhumanydja bini ŋunhi warrpam'thuna muka baḏuwaḏuyunanydja, gurthalili dhuŋgur'yuna, yurru dhikayi waŋganydhu dhiyalimiyi miṯtjiŋura ŋayathama yukurra ŋula nhä, ŋunhi ŋarra waŋana ŋäthili baḏuwaḏuyunarawuna dhuŋgur'yunarawuna. Yaka nhuma yurru yana dhuwala djuḻkthundja nhumalaŋgalaŋuwu miriŋuwunydja, bäy yurru nhuma bukmaknha baḏuwaḏuyun warrpam'nha.
Biyakana ḏarrtjalkkunhamiyana nhumalanhay nhuma, liŋgu goḏarrny'tja boŋgama nhuma ḻaw'yurru lilina ŋarrakalana, bukmak nhuma yana bäpurruny'tja, bala ŋarra boŋguŋu dhunupamirriyaŋuna yolŋunhanydja ŋunhiyi ŋunhi ŋayi dhikaŋuyunayi yolŋuyu gora wekaŋalanydja yukurrana ŋarrakunydja miṯtjinha. Mel‐ŋamathirrinydja ŋayi ŋuli yukurra nhä malanha ŋunhi ŋarra waŋana yaka'yurruna, bala yana nhuma yurru baḏuwaḏuyunna yulŋunydja dhuwaliyinydja yolŋunha ga gurruṯu'mirrinha walalanha nhanŋu. Ŋilinyunydja dhuwala waŋganygunharana dhambay‐manapanarana liŋgu ŋuriŋiyina dhawu'‐nherraṉminyarawuyyuna, ga ŋuriŋi nhanukala yätjthunydja nhumalanha Yitjuralpuyŋunhanydja gulkmaraŋalana, barrkuwatjkuŋalana ŋarrakalanydja.” ’ Bitjarrayina ŋayi God waŋananydja.”
<range>
Wiripuŋuyu waluyu Djatjuwayu yurrum'maraŋalana Yitjuralpuyŋunhanydja, bala yana nherraranydja walalanha marrtjina bäpurru ga bäpurru ga bäpurru bitjarra, ga ŋayinydja Godthunydja dhunupamirriyaŋala ḻakaraŋalana ŋanya ŋunhimalana ŋunhi Djudawalana yarraṯalili.
Bala walala yana dhärranana yukurrana ŋunhiyi Djudanydja miṯtji, bukmak yana ŋunhiyi mala, bala Godthunydja milkuŋalana dhunupamirriyaŋalana Gämiwunydja gurruṯu'mirrinha walalanha, ŋunhi ŋuriŋina walalay yätjkuŋala Godnhanydja.
Ga Gämiwunydja warrpam'nha mala djingaryurruna yukurrana gumurrŋurana nhanukala Djatjuwawalana, ga yurruna Godthu dhunupamirriyaŋalanydja ḻakaraŋala dhuwalayinhana ḏarramunhanydja yäkunha Waykannhana, “Ŋayi yawungu dhuwala bitjandja yätjkumanydja,” bitjarra.
Bala Djatjuwanydja waŋana bitjarrana nhanukala Waykangalanydja, “Go, ḻakaraŋa ŋarrakala lili. Nhaltjan muka nhe yawungu dhuwala yulŋunydja? Yuwalkkuŋa ḻakaraŋanydja yana, ga yaka bothiyanydja ḻakaraŋa.”
Ga ŋayi Waykandja waŋana buku‐roŋiyinmaraŋala bitjarra. “Märr‐yuwalk dhuwala ŋarra yätjkuŋala Garraynhanydja.
Ŋunhala Djariku ŋunhi ya' yawungu ŋarra nhäma ḻatju'mirri ŋanya dhika girri', ga wiripunydja rrupiya malanha. Ŋunhi ŋarra yawungu nhämanydja, ŋarra yawungu wirrkina ḏukṯukthirrinydja, bala ŋarra yawungu märranhana djaw'yunana ŋunhiyi, ga ŋunhamalayina yawungu ŋarra djuḻuḻ'maranhanydja dholkunhanydja ŋarrakalay buṉbulilina.”
Bala yana ŋayi Djatjuwayunydja djuy'yurruna djämamirrinhana walalanha balayina Waykangalana buṉbulili, ga ŋunhalana walala maḻŋ'maraŋalanydja djinawa'na ŋunhiyi wal'ŋu munatha'ŋurana,
ga liliyi walala gäŋala, bala milkuŋalanydja Djatjuwawalana. Bala yana ŋayinydja marrtji buḻuḻuyunmaramana milkumana, rarryunna marrtji.
Ga ŋayi Djatjuwanydja waŋa ŋanya Waykannhanydja bitjanna, “Nhäku warray dhuwala nhe bitjandhinydja djäma yawungu? Bukmak ŋunhilimi wäŋaŋura Djarikunydja nhanŋuway yana dhulŋuŋu Godku, liŋgu ŋunhiyinydja wäŋa ŋurruŋu wal'ŋu yana ŋilimurru yawungu djaw'yunna. Ŋunhayi ŋilimurrunha miriŋuyunydja yawungu djuḻkmaranhana, galki bini walala ŋilimurrunha baḏuwaḏuyunana, liŋgu ŋuriŋi nhokala dhuwurryu yätjthu, bala ŋayinydja yurru Garrayyunydja nhuna baḏuwaḏuyunna dhuwala buwayakkumana.” Ga bitjarra ŋayi Djatjuwayu waŋananydja. Bala walala märraŋalana ŋunhiyi girriny'tja ga rrupiya, ga bitjarrayi liŋgu Waykannhanydja ga gurruṯu'mirrinha walalanha nhanŋu, bala gäŋala ŋunhimalana yäkulili wäŋalili Yaykalilina, bitjan yäkunydja ŋunhiyi mari‐ḏumurruna. Bala walala yana bumarana yukurrana walalanha dhawar'maraŋalana, guṉḏayuna wirriw'‐wirriwyurrunana, bala yana gurthalilina dhuŋgur'yurruna warrpam'thurrunana.
<range>
Bala walala ŋal'maraŋala marrtjina guṉḏanydja ŋunhimalayina nhanukalana, ga guṉḏanydja malanha mukthun yana ŋunhayi djingaryun yukurra, märr yurru yukurra bukmakthu nhäma ŋunhiyi, ga guyaŋirri yukurra yurru bitjanna liŋguna. Bala yana Garraynydja roŋiyinayi bilyurruna walalaŋgu, ŋoy‐ŋamathinayi ŋuriki Yitjuralpuyŋuwunydja yolŋu'‐yulŋuwu malawu; yakana biyapulnydja mari‐wunana walalaŋgu, liŋgu walala liŋguna djalkthurrunana ŋunhiyinydja yätjtja malanha warrpam'nha.
Bala Garrayyunydja waŋana Djatjuwanha bitjarra, “Yaka nhe barrariyanydja, ga yaka nhe ganydjarr‐winya'yurra. Ma' märraŋa dhuwala nhuŋuway miriŋunha walalanha bukmaknha yana, bala yana marrtjiyana balayi roŋiyiyayi Yäyilili wäŋalili. Bukmaknha ŋarra wekaŋalanydja ŋunhanydja nhokalaynha goŋlili dhayuŋara; wäŋanydja ŋunhiyi ga Giŋ ŋunhi ga bukmak nhä malanha warrpam' ŋunhanydja yurru nhumalaŋguwaynha.
Bumanydja nhuma yukurra yurru warrpam'thun yana dhawar'marama Yäyinydja wäŋa, ŋayilpikuŋa yana yurru, biyaka yana liŋgu bitjarra nhuma ŋunhala Djariku bumara dhawar'maraŋala yana, yurru wäyindja malanha ŋunhi ga wiripunydja girri' malanha nhumalaŋguwaynha yurru warrpam'nha. Djuy'yurra wiripu‐guḻku'nhanydja miriŋunha, walala yurru marrtji gali'kurru, bala galkun gali'ŋurana yukurra yurru nhina, märr yurru walala gärri ŋunhimalayi wäŋalili ŋuliŋuruyinydja gayulnha lili yurru.” Bitjarrana ŋayi Garrayyu waŋananydja Djatjuwanha.
Ga dhunupana yana ŋayi Djatjuwanydja gaŋgathinana, rrambaŋina walala ŋunhi miriŋuna walala nhanbala miṯtjina bukmaknha, girri'‐ŋamathinanydja walala buwayakkunharawuna warrpam'thunarawuna ŋuriki Yäyipuyŋuwunydja. Ŋayi djarr'yurrunanydja ŋutu'mirrinha ganydjarrnha ḏarramuwurrunhanydja yana, bala waŋananydja ŋayi bitjarrana walalanha,
“Gatjuy marrtjiyana walala. Marrtjiyanydja gayul yukirriya‐a‐a ŋunha bala gali'kurru gal'ŋu, ga ŋunhana bala wiripuŋulilina gali'lili nhuma yurru djuḻuḻ'yundja, märr barrku biyaka ya' yarrkthurra ŋulaŋuru wäŋaŋurunydja wal'ŋu, ga ŋunhiliyina yukirriya galkurranydja.
Goḏarrny'tja ŋanapurru boŋguŋu wiripu‐guḻkuny'tja marrtji, bala boŋguŋu walalanydja Yäyipuyŋuyunydja yolŋuyu walalay nhäŋuna ŋanapurrunha, bala boŋguŋu walala dhawaṯthurrunydja, bala dhunupana ŋupuruna ŋanapurrunha boŋgama. Ga ŋanapurrunydja boŋgama bilyurru, bala yana gundupuŋuna boŋguŋu walalambala, ŋunhiyinydja yana mayali'‐wilkthurru boŋguŋu ŋanapurru. Gundupuŋunydja ŋanapurru boŋguŋu yukirri biyakuna ya' ṉinydjiyalilina,
ga walalanydja boŋguŋu ga ŋupurruyi ŋanapurrunha.
Bala nhumanydja yana boŋguŋu gärrina yanana‐wala ŋunhimala wäŋalilinydja, bala yana Garrayyunydja boŋguŋu wekaŋuna nhumalaŋgala.
Ga ŋunhi nhuma boŋguŋu märraŋu wäŋanydja ŋunhayi, ga dhunupa nhuma boŋguŋu dhuŋgur'yurruna gurthayuna yulŋunydja, biyaku yana liŋgu yulŋunydja ŋunhi ŋayi Garrayyu ŋayipi ḻakaraŋala.” Bitjarrayina ŋayi Djatjuwayu djuy'yurrunanydja ŋunhinha ḏarramuwurrunhanydja.
Marrtjinanydja walala yukurrana‐a‐a, yana liŋgu‐u‐u ga wäŋanydja ŋayathaŋala, ga ŋunhalayina walala yukurrana galkurrunanydja.
Ga wiripuŋuyunydja munhayu munhakumirri, Djatjuwa ga nhanŋu miṯtji marrtjina wäŋgaŋala, bala dhunupana yana withiyarana Yäyinydja wäŋa.
<range>
<range>
<range>
Bala ŋayi Giŋdhunydja ga ŋuriŋi yolŋu'‐yulŋuyunydja walalanha nhäŋalana, walala marrtjina lili wäŋgaŋala, ga dhunupana walala ŋuparana walalanha Yäyipuyŋuyunydja ŋuriŋinydja miriŋuyu; yaka walala marŋgi ŋunhi walala wiripu‐guḻkuny'tja miriŋu ŋunhalana bala yukurrana nhinana.
Walalanydja Djatjuwanydja ga wiripu‐guḻku' ŋunhi nhanbala mala dhunupa bilyu'‐bilyurrunana, bala gundupuŋalana yana roŋiyina wäŋalilina, yana walala bitjarra ya' mayali'‐wilkthurruna. Gundupuŋalanydja walala yukurrana mukthurruna yana‐a‐a, ga walalanydja mukthurruna ŋupara miriŋuyunydja ŋuriŋi Yäyipuyŋuyunydja, yana liŋgu ga wuyupthurruna wal'ŋu ŋunhiyi wäŋa walalaŋgu.
<range>
Ga ŋunhalayi Yäyinydja yakana waŋgany ŋula ḏarramu nhinana yukurrana ŋuruku wäŋawunydja goŋ‐nherraṉmina, ga ḻoḻunydja ŋunhiyi dhä‐ḻapthurrunana, ḻapthunarana yukurrana dhärrana.
Bala ŋayi Garray waŋana Djatjuwawala bitjarra, “Märraŋa dhuwala nhuŋuway gara, bala yana dhunupamirriyaŋana ŋunhayi wäŋanhanydja. Ŋarranydja yukurra wekama nhokalana ŋunhayi wäŋanydja.” Yuwalkthi ŋayinydja Djatjuwayunydja ŋunhi märraŋalana garanydja, bala yana dhunupamirriyaŋalana yukurrana.
Bala walalanydja marrtjina ŋulaŋurunydja bala gali'ŋuru miriŋu dhawa'‐yawaṯthurrunana, bala yana gärrinana‐wala ŋunhimala wäŋalilina. Walala ḏaw'‐ḏawyurrunana marrtjina ŋunhi wäŋanydja warrpam'nha dhikana, bala yana dhuŋgur'yurrunana, gonhana marrtjina nhärana, ṉoluŋdhinana marrtjina, ŋawululny'tja bena marrtjina gaŋgathina.
Walalanydja ŋunha Yäyipuyŋunydja mukthurruna yana ŋupara yukurrana Djatjuwawa ŋunhi malanha, bala walala ŋunhi waṯthurrunanydja nhäŋala bitjarra bala roŋiyina ŋunhiyi wäŋanydja walalaŋguway, nhäŋala warray ŋayi marrtjina gurthana ŋawulul'nha gaŋgathina, ṉoluŋdhina.
Bala walalanydja bilyu'‐bilyurrunana yana ŋunhi Yitjuralpuyŋunydja, bala galkiŋuruna walalanhanydja marrtjina bumara ḏatthurruna.
Ga walalanydja lili warray gumurr‐roŋiyina ŋunhinydja walala ŋunhi walala wäŋa ḏul'yurruna, ga ŋunhalanydja walala ḻiw'maraŋalana walalanha ṉapuŋga'kuŋalana, ḻiw‐ḏap bitjarrayi walalanha, yurru walala marrtjina bumarana gay' wiṯthurrunana dhikana, dhawar'maraŋalana Yäyipuyŋunhanydja miriŋunha, waŋga'‐waŋganynha yana dhawar'maraŋala, yakana ŋula waŋgany walŋathinanydja.
Yurru ŋanyapinyaynha walala ḏapmaraŋalanydja märraŋala buŋgawanhana, bala walala gäŋalana ŋanya lili nhanukala Djatjuwawalana.
Yo, ŋuriŋi Yitjuralpuyŋuyunydja bumara warrpam'thurruna yana dhawar'maraŋala ŋunhi miriŋunhanydja ŋunhalana bala warraŋulnha, ga bitjarrayi liŋgu walala roŋiyina balanydja wäŋalilinydja, ga ŋunhalanydja bumara walala bukmaknhana, dhawar'maraŋalana yana, yakana ŋula waŋgany walŋathina.
Ga ŋayinydja yukurrana Djatjuwanydja dhärrana yana bitjarra liŋgu, ga dhunupamirriyaŋalanydja yukurrana ŋunha bili yana wäŋa garayu nhanukiyingalay ŋayi. Yakana ŋayi goŋ‐yupthurruna ŋuliŋuruyi, yana liŋgu ga dhawar'maraŋala wal'ŋu walala bumara marrtjina yolŋu'‐yulŋunha ŋunhi bukmaknha.
<range>
Yo, ŋuriŋi Yitjuralpuyŋuyunydja ḏul'yurrunana ŋunhiyi wäŋanydja, buku‐yapmaraŋalana warrpam'nha, yurru walala märra'‐marraŋalanydja ŋuliŋuruyi djaw'‐djawyurrunanydja wäŋaŋurunydja wäyinnha ga girri'na walalaŋguwaynha walala, bitjarra liŋgu yana ŋunhi ŋayi Garrayyu ḻakaraŋala yukurrana walalaŋgu.
<range>
Ga ŋayi Djatjuwayunydja bumara ŋunhi Giŋnhanydja walalaŋgu rakunyguŋalana, bala walala rumbalnydja ŋanya ŋurrkaŋala dhurrwaralilina galki ŋunhi ḻoḻulilina. Bala walala guṉḏana ŋal'‐ŋalmaraŋala yukurrana maŋutji‐ŋäkirrmaraŋalanydja ŋanya rumbalnydja, ga ŋunhiyinydja malanha guṉḏanydja mukthun yana dhiyaŋunydja‐wala ŋunha djingaryun yukurra.
Bala yana walala ŋuliŋurunydja giṯthurrunana marrtjina dhawaṯthurruna ŋunha bukulili wäŋalili yäkulili Yepallilina, ga ŋunhamalayina ŋayi Djatjuwayu dhuḻ'yurruna ŋal'‐ŋalmaraŋala guṉḏanydja Garraywuna buku‐ŋal'yunarawu. Bala walala yukurrana ŋunhalayina bumara wäyindja malanha, bitjarra galkithinana marrtjina lili Godkalana ŋuriŋiyinydja maŋgu'‐waṉḏinyarayu wäyingalanydja, buku‐ŋal'yurrunanydja walala yukurrana batharanydja wäyindja malanha, mundhurrnha wekaŋala Garraywuna.
<range>
<range>
Ga gali'ŋuranydja ŋunhiliŋumi ga buku maṉḏanha wäŋa yukurrana gorruŋala, waŋganydja yäku Yepalwuy ga wiripunydja Giritjimbuy, ga walalanydja yolŋu'‐yulŋunydja ŋunhi guḻk‐guḻkthunmina, waŋganynha miṯtji dhipala bala waŋganylili bukulili ŋal'‐ŋalyurruna, ga wiripu‐guḻkuny'tja ga dhipala bala gali'lili wiripulili bukulili, ga ŋunhi Dhawu'‐nherraṉminyarawuynydja Bathi ŋunhala yukurrana djingaryurruna ṉapuŋga' ŋunhili walalaŋgala.
Bala yana ŋayinydja Djatjuwayunydja djorra'na mel‐ḻaw'maraŋala, bala marrtjina waŋanana makarrnha dhäruknha, bukmaknha yana ŋunhi Godthu yukurrana ḻakaraŋala ŋäthili dhäruk nherraṉmina Mawtjitjkala; ŋayi waŋananydja marrtjina ŋunhi dhawu'‐nherraṉminyarawuy dhäruktja malanha, ga bitjarrayi liŋgu ŋayi raypirri'yunaranydja dhäruk ŋunhiyi marrtjina waŋana bukmakkalana ŋurikala yolŋu'‐yulŋuwala, ḏarramuwurruŋgala ga dhäykawurruŋgala ga bitjarrayi bili yumurrku'walanydja, ga ŋurikala wiripu‐guḻku'wala mulku'‐mulkuruwala yolŋu'‐yulŋuwala ŋunhi walala yukurrana nhinana mala‐manapara ŋunhiliyi walalaŋgala malaŋura ŋunhi Godku nhanŋuway wal'ŋu yolŋu'‐yulŋu.
<range>
Ga bukmakthu yolŋu'‐yulŋuyu miṯtjiyu ga miṯtjiyu ŋäkulanydja, bala borrk‐beyaṉiyinana yukurrana ŋurikinydja yolŋuwu miṯtjiwu, Yitjuralpuyŋuwunydja.
Bala walala yukurrana ḻuŋ'maranhaminana waŋganynha miṯtjinydja, märr bini walala bunha gukunha Djatjuwawu miṯtjinha.
Ga wiripuwurruyunydja yolŋu'‐yulŋuyu Gipiyanbuyŋuyunydja ŋäkulana walalanha Yitjuralpuyŋunhanydja, nhaltjarra walala ŋunhi baḏuwaḏuyurruna bumara Djariku wäŋa ga ŋunhala Yäyi. Bala walala ŋunhiyi ḻuŋ'maranhaminana, bala waŋanharamina bitjanmina,
“Gul' ŋilimurru ŋi', mayali'‐wilkthunna Djatjuwanhanydja, märr yurru ŋuruŋu nhanukala miriŋuyunydja yakana buma ŋilimurrunha dhawar'marama,” bitjarra. Bala yana walala märraŋala ŋatha malaŋgarr'mirrina dhika, ŋäthiliŋuna ŋayaŋay', ga märraŋalayi walala bathinydja malanha ŋarŋgamirri barrŋbarrŋ, bala ŋal'maraŋala wäyingala ḏiltjililina.
Ga bitjarrayi liŋgu walala dhaṯthunminanydja rumballilinydja nherra'‐nhirrara ŋäthiliŋuna girri', ga ḻukuwuy nherra'‐nhirrarayi barrŋbarrŋmirriyi yana wal'ŋu murrŋaram'mirrina girri', bala yana walala martj‐martjurrunana.
Martj‐gay walala yakaŋga weyindja, bala bunanana, wäŋanydja ŋunha ŋayathaŋala, bala waŋana Djatjuwanhanydja bitjarrana gam' ḻakaranhaminanydja, “Ŋanapurrunydja dhuwala marrtjina lili ŋulaŋuru beŋuruna‐wala birr wäŋaŋuru, marrtjinanydja ŋanapurru lili, märr yurru ŋilimurru goŋ‐nherraṉmirri dhawu'‐nherraṉmirri bala‐lili'yunmirri, märr yurru ŋilimurru ḻundu'manydjina yanana, nhuŋu mala ga ŋanapurru mala; ŋilimurru yurru ḻundukunhamirrina yanana yukurra nhina,” bitjarra.
Bala walala Yitjuralpuyŋuyunydja buku‐ḏuwaṯthurruna warray dhä‐wirrka'yurruna walalanha bitjarra, “Nhäku yurru ŋanapurru dhawu'‐nherraṉmirri nhumalaŋgalanydja? Mak nhumanydja dhuwala bäy galkiwuy yana gal'ŋu wäŋawuy dhiyakuy.”
Ga walalanydja buku‐wakmaraŋala ḻakaranhamina nhanukala Djatjuwawala bitjarra, “Ŋanapurrunydja dhuwala nhumalaŋgu djämamirrina walala beŋuruna‐wala birr wäŋaŋuru marrtjina lili, liŋgu ŋanapurru yawungu ŋäma nhumalaŋgu waŋarrnha Godnha ŋunhi ŋayi yawungu nhumalanha guŋga'yuna ŋunhala Yetjip, ga ŋunhala bala gali'ŋura makarrŋura wäŋaŋura.
<range>
<range>
Bala yawungu ŋanapurruŋgala ŋurru'‐ŋurruŋuyunydja ŋanapurrunha djuy'yunana lili dhipala nhokalana.
Bala ŋanapurru yawungu dhuwala djaw'yundja ŋathanydja walŋa yana wal'ŋu dhika ḻatju', ga dhuwalana gay' nhäŋana ya', malaŋgarr'mirrina yätjnha.
Ŋanapurru dhaṯthunminanydja yuṯayu muka girri'yunydja, ga dhuwalana nhäŋana ya' barrŋbarrŋnha yätjnha, bili ŋanapurru yukurrana weyinnha marrtjina, weyinnha wäŋa ŋupara lili.” Ga bitjarrana walala yukurrana ḻakaraŋalanydja, yurru djawukinana dhäwuny'tja walala yukurrana ḻakaraŋala.
Bala walalanydja nhäŋalana ŋunhimala girri'lilina ŋäthiliŋulilina ga ŋathalilina murrŋaram'mirrililina, yurru yakana walala ŋula bukumirriyaŋala dhä‐wirrka'yurrunanydja ŋanya Godnhanydja.
Dhunupana yana ŋayi Djatjuwanydja walalaŋgu märr‐yuwalkthina warray, bala ŋayi dhawu'‐nherraṉminana, dhäruknha nherrara walalaŋgu Garraywalaŋumirrina yäkumirri. Yo, ŋunhiyi märrma' maṉḏanha yuwalknha yana miṯtji ḻundukunhaminanydja, gupaḏalkunhaminana yana walala nherraṉminanydja. Ga bitjarrayi liŋgu walalanydja ŋuriŋi ŋurru'‐ŋurruŋuyunydja yolŋu'‐yulŋuyu dhäruktja‐nherrara yäkumirrina Garraywalaŋumirrina yana, bukmakthu yana ŋuriŋi malayu Yitjuralpuyŋuyunydja, “Dhuwalayinydja dhawu' yukurra yurru dhärra gupaḏalnha‐wala yana,” bitjarra.
Ga ḻurrkun'nha walu djuḻkthurruna, bala walalanydja marrtjina maḻŋ'maraŋalana, ŋunhi walalanydja ŋunhiyinydjayi Gipiyanbuyŋunydja yolŋu'‐yulŋu yaka warray beŋuru barrkuŋuru, ŋurikiy warray bäyma galkiŋuwuy warray yana wäŋawuy.
Ga wiripu‐guḻkuny'tja ḏukṯukthina, walala bini ŋunhi dhunupana marrtjinya ga bunha dhawar'maranhana ŋunhi Gipiyanbuyŋunhanydja yolŋu'‐yulŋunha.
Yurru walalanydja ŋuriŋi ŋurru'‐ŋurruŋuyunydja gulmaraŋala warray walalanha, waŋana yukurrana bitjarra warray gam', “Yakana yurru ŋilimurru walalanha ŋula bumanydja, liŋgu ŋilimurrunydja dhuwala dhawu'‐nherraṉmina muka be walalaŋgala yäkumirri Garraywalaŋumirriŋga Godkalaŋumirriŋga.
<range>
Ŋuli yurru ŋilimurru buma walalanha rakunygumanydja, ŋayinydja yurru Godthunydja ŋilimurrunha dhä‐ḏir'yunna.
Gonhana walala yurru yukurra nhinanydja walŋamirrinydja, ga djäma walala yukurra yurru ŋilimurruŋgu.”
Bala dhunupana ŋayi Djatjuwayunydja dhä‐wirrka'yurrunana walalanha bitjarrana, “Nhäku warray nhuma ŋunhi ŋanapurrunha bothinanydja?
Godthunydja nhumalanha yurru dhuwala dhä‐ḏir'yunna, liŋgu nhuma mayali'‐wilkthurruna ŋanapurrunha. Bitjanna liŋgu nhuma yurru gupaḏalnha‐wala djämamirrinydja walala, gulkthun nhuma yurru yukurra gurthana djatthun, ga gäma nhuma yukurra yurru gapu Godkalaŋuwuna Buṉbuwu.”
Ga walalanydja buku‐wakmaraŋala bala Djatjuwawunydja bitjarra, “Ŋäkula ŋanapurru ŋunhi nhumalanha yulŋunydja, ŋunhi nhumalaŋgalanydja Godthu ḻakaraŋala, bitjan ŋayi yurru wekama dhuwalayinydja wäŋa nhumalaŋgalana goŋlili. Ŋanapurrunydja ŋunhi beyaṉiyinana wirrkina wal'ŋu, liŋgu nhuma bini ŋanapurrunha bunha warrpam'thunana. Ga dhiyaŋuyina ŋunhi ŋanapurru bothinanydja nhumalanha.
Ga dhuwalana gay' ŋanapurru yulŋunydja, nhumalaŋgalana goŋŋuranydja.”
Bala ŋayi yana Djatjuwayunydja walŋakuŋalana walalanha, yakana walala Yitjuralpuyŋuyu bumaranydja walalanha, liŋgu ŋayina Djatjuwayuna walalanha gulmaraŋala waŋana.
Bala walala ŋunhi Gipiyanbuyŋuyunydja djämana yukurra ŋuli ŋunhiliyi Godkalanydja Buṉbuŋura, bitjana gurthana walala ŋuli djatthuna ga gapuna gänha.
Ga ŋuliŋurunydja dhurrwaraŋuru walala ŋäkulana wiripu‐guḻku'yunydja bäpurru'yu yolŋu'‐yulŋuyu ŋurikiy wäŋawuy Gipiyanbuyŋuyunydja miṯtjiyu, ŋunhi walala ḻundukunharaminana, ga nhinanana walala yukurrana ŋunhilina Yitjuralpuyŋuwalana malawala.
Bala walala waŋanhaminanydja bitjanminana, “Gipiyandja ŋunhi ŋutu'na wäŋa, ga yolŋu'‐yulŋunydja ḏarramuwurrunydja ŋunha ḏälmirrina dhika bunharawunydja. Nhäkuna walala yawungu ŋilimurrunhanydja gonha'yuna, ga wapthuna yawungu Djatjuwawalanydja gali'lili?
Gul' ŋilimurru marrtjina go, nyäṉ'thunna walalaŋgu, ga bumana walalanha Gipiyanbuyŋunhanydja ŋunhanydja.” Bala walala mana'‐manapanminana mala ga mala, goŋ waŋgany ŋurru'‐ŋurruŋunydja ga miriŋu walala walalambala, ga waŋganynha marrtjina malanydja bena dhika miriŋunydja Gipiyanbuyŋuwunydja yolŋu'‐yulŋuwu ŋuriki nyäṉ'thurruna.
<range>
<range>
Ga dhunupana walalanydja ŋunhi Gipiyanbuyŋuyunydja dhäruknha djuy'yunmina bala Djatjuwawalana bitjarra gam', “Go walala, guŋga'yurra ŋanapurrunha. Marrtjiyana lili ga walŋakuŋa ŋanapurrunha. Yaka ŋanapurrunha gonha'yurra,” bitjarra.
Bala dhunupana yana ŋayinydja Djatjuwayunydja yurrum'thunmaraŋalana nhanŋuway miṯtjinhanydja ŋunhi bukmaknha dhika, bala yana marrtjinana walala Gipiyanbuyŋuwuna guŋga'yunarawu.
Ga ŋayi Garraynydja waŋana Djatjuwawala bitjarra, “Yaka barrariyanydja ŋurikiyi miriŋuwunydja. Ŋay' nhokalana ŋarra wekaŋala walalanha goŋlilinydja. Nhena yurru buma walalanha warrpam'thunna, yakana yurru ŋula waŋgany djingaryundja ga buku‐ruŋiyirrinydja nhuŋu.”
Yo, Djatjuwanydja ga nhanŋu miriŋunydja marrtjinana‐wala yana withiyarana Gipiyandja wäŋa. Walalanydja ŋuriŋi miriŋuyunydja wal'ŋu nhäŋalana walalanha, walala yukurrana lili marrtjina, bala ŋayi Garrayyunydja walalanha barrari‐wekaŋalana yana, bala walalanydja bilyurruna, bala gundupuŋala yukurrana bitjarrana‐wala. Ga walalanydja Yitjuralpuyŋuyunydja walalanha ŋuparana, buku'‐wukukurruna dhika marrtjina bumara walalanha bala.
<range>
Bala ŋayinydja Garrayyunydja djuy'yurruna, balanyarana bitjan guṉḏa rarralayinyara, ŋutu'mirrina dhikana guṉḏa guyiŋarrnha marrtjina burruḻ'yurruna, bala dhä‐monyguŋalana marrtjina, ga bukmaknha yana miriŋunha marrtjina muŋdhu'‐muŋdhurrunanydja, guṉḏayunydja marrtjina ŋuriŋi burakina.
Yo, galki marrtjina munhakuyinana ŋunhi yulŋunydja, ga yaka yana marinydja dhawar'yurruna ŋunhi, bala ŋayi Djatjuwanydja waŋanana Garraywala ŋuhiliyina gumurrŋura ŋurikalana yolŋu'‐yulŋuwala bukmakkalana, bitjarra ŋayi waŋananydja gam'. “Walu, djingaryurrana yukirriya yana yulŋunydja, ga ŋaḻindi djingaryurra yukirriya mukthurra!”
Bala yuwalkthi walunydja yukurrana dhärranana, yakana ŋayi giṯthurrunanydja marrtjina gärrinanydja bala, ŋunhilina liŋguna yukurrana dhärrana waŋganyŋurana dharapulŋura weyin‐marraŋalana, yanana liŋgu‐u‐u, gonha walalanha‐a‐a, ga ŋuriŋi Yitjuralpuyŋuyu miṯtjiyu warrpam' wal'ŋu miriŋunha ŋunhi bumara dhawar'maraŋala, bala yurruna munhakuyinanydja.
Yo, Garrayyu dhäruk märraŋala yolŋunha wal'ŋu ŋunhiyi, bili Garraynydja gali'ŋura ŋurikala Yitjuralpuyŋuwala, ŋayipi yukurrana ŋunhi bumaranydja walalaŋgala ŋunhi miriŋunhanydja, yakana ŋula ŋäthili bitjarrayi walu yukurrana dhärrana weyin, dhäwulnha.
Bala Djatjuwanydja ga nhanŋu miriŋunydja marrtjina roŋi'‐ruŋiyinana wäŋalilina balayi Gilkallilina yäkulili.

































Bala Garraynydja waŋana Djatjuwawala bitjarra, “Yaka beyaṉiyiyanydja walalambala. Ŋarranydja yurru wekama bukmaknhana yana ŋunhayinydja walalanha nhokalaynha goŋlili, ga goḏarr'nha nhe boŋguŋu nhäŋu walalanha murrmurryunaranydja.” Bala Djatjuwayunydja yurrum'maraŋalana nhanŋuwaynydja ŋunhi miriŋunha, bala yana marrtjinana, withiyarana ŋunhiyi miriŋunhana bena dhikana malamirriŋunhana. Yurru walala gay ŋuriŋi Yitjuralpuyŋuyu yolŋu'‐yulŋu walalanha ŋuparana yukurrana, bumarana marrtjina yana walalanha, yana liŋgu ga warrpam'thurruna wal'ŋu dhawar'maraŋala raku'‐rakunyguŋala.
<range>
<range>
<range>
Ga ŋuliŋurunydja Djatjuwawu miriŋunydja walala marrtjina nhäyikayuna Yatjulilina wäŋalili, ga ŋunhalanydja walala bumara yukurrana giŋnhana ŋurukuyyi wäŋawuy, ga ḏaw'‐ḏawyurruna buku‐yapmaraŋalana wäŋanydja, ga yolŋu'‐yulŋunha bumara dhawar'maraŋalana. Ga dhurrwaraŋuru ŋuliŋurunydja walala wiripulilina giṯthurruna, ga ŋunhalanydja bala wiripuŋuranydja bumara bitjarra yana liŋgu. Ga wiripuŋulili giṯthurruna, wakinmirrilili yana wäŋalilinydja marrtjina, bala djutjnha bumara marrtjina, bitjarrana liŋguna wäŋanydja ḏaw'‐ḏawyurruna marrtjina, ga warrpam'nha bumara marrtjina rakunyguŋalana ŋunhi rom‐yätjmirrinhanydja yolŋu'‐yulŋunha.
<range>
<range>
<range>
<range>
<range>
Yo, Djatjuwayu märraŋala wäŋanydja ŋunhi bukmaknha yanana, ŋulaŋuru liŋgu ŋanhdharkŋuru wäŋaŋuru ga yanana liŋguna ga ŋunha bala buku mulkana Yämanbuy. Walala marrtjina bumaranydja buŋgawanhanydja walalanha ga yolŋu'‐yulŋunha, bumarana yanana dhawar'maraŋalana wäŋanydja malanha ŋunhiyi warrpam'thurruna, yakana ŋula walala waŋganynha walŋakuŋala, ŋunhina liŋguna waŋganynha wäŋanydja ŋunhi Gipiyan yukurrana nhinana. Yo, Djatjuwayu märraŋala wäŋanydja ŋunhiyi bukmaknha yana Gaynandja, bitjarrayi liŋgu bitjarra ŋunhi ŋayipi Garrayyu ḻakaraŋala nhanŋu Mawtjitjku ŋäthili be, bala ŋayi wekaŋalana bukmak ŋunhiyi wäŋanydja ŋuriki Yitjuralpuyŋuwana yolŋu'‐yulŋuwa, märr walalambalaynha ŋunhi wäŋanydja gupaḏalnha yurru yukurra djingaryun. Bala yana Yitjuralpuyŋunydja yukurrana nhinana ŋamathaŋalana yana‐wala ŋunhalayi wäŋaŋura, ganaŋ'thurrunana mariŋurunydja ŋula nhäŋurunydja yänana yukurrana nhinananydja walala.
<range>
<range>
<range>
<range>
<range>
<range>
<range>





























































Bala yana Djatjuwayunydja guḻk‐guḻkthurrunana wäŋanydja malanha bitjarra yana liŋgu ŋunhi Garrayyu ŋayipi ḻakaraŋala Mawtjitjkala bitjanarawu ŋäthili.
Ga waŋgany ḏarramu Gayliptja yäku marrtjina withiyara ŋanya Djatjuwanha, bala waŋana bitjarrana, “Way, birrka'yunga nhe yukurra ŋurukuynydja ŋunhi? . . . ŋunhi nhaltjarra Godthu ŋitjalanha ḻakaraŋala Mawtjitjkala ŋäthili?
Ŋarranydja ŋunhi ŋulinyaramirriyu märr‐yuṯaŋga ḏarramu, 40‐ŋga ŋarraku dhuŋgarranydja, ŋunhi ŋayi ŋarranha Mawtjitjthu djuy'yurruna milthunarawu yana dhiyaku wäŋawu, ga balanydja ŋarra roŋiyinanydja gäŋala yuwalknha dhika dhäwuny'tja. Ŋilimurru bini ŋunhi marrtjinyana‐wala yana, ga märranha dhuwala wäŋa nhanukalana Garraywalana ganydjarryu.
Ŋuriŋinydja wiripu‐guḻku'yunydja wiripu warray dhäruk gäŋala, beyaṉu‐wekaŋala dhuwala yolŋunha warray walalanha, ga ŋarrapina malthurruna ŋarrakalaŋuwunydja Garraywu. Ŋarra ŋanya dhäruktja märraŋala yana warrpam'.
Bala Mawtjitjtja ŋunhi waŋana bitjarra warray ŋarrakala gam'. ‘Ŋunhiyinydjayi wäŋa ŋunhi nhe yukurrana marrtjina ŋuliwitjarrayi, muŋdhu'‐muŋdhurruna yukurrana, ŋunhiyinydja yurru djingaryun nhuŋuwaynha wäŋa, ga yumurrku'wuna nhokalayŋuwu, bili nhe yukurrana dhärrana nhanukalay yana yuwalkkuŋala wal'ŋu.’
“Yo, ŋunha wiripu‐guḻkuny'tja biliŋga murrmurryurruna, yurru ŋarranha ŋayi Garrayyu yukurrana gäŋalanydja walŋanha yana. Ga dhuwala ŋarra djawuḻpa'na, 85‐nha dhuŋgarranydja ŋarraku, yurru mukthun yana ŋarra dhuwala wuṉḏaŋarr yulŋunydja, yuṯa yana ŋarra mukthun yukurra nhina, balanyara yana liŋgu bitjarra ŋunhala ŋunhi ŋarranha ŋäthili Mawtjitjthu djuy'yurruna mel'ŋunha. Ŋarra yurru ŋupan yana buma dhuwala miriŋunhanydja, gukumana yurru Godkalana ganydjarryu.
<range>
Ma'! Wekaŋana nhe yurru ŋarraku wäŋa ŋunhanydja bala ya' buku'‐wukunydja, ŋunhi ŋäthili ŋarra djalkiri muŋdhu'‐muŋdhunara marrtjinyara yukurranhara. Liŋgu ŋunhiliŋumi wäŋaŋura yolŋu walala yukurra nhina djaka'‐weyinmirrina ga bathalamirrina rumbal. Godthu yurru guŋga'yundja ŋarranha, ga ŋarranydja yurru ŋupanna walalanha ŋulaŋuruyi ŋunhayi rom‐yätjmirrinhanydja walalanha.” Ga bitjarra ŋayi Gaylip waŋananydja yukurrana Djatjuwawala.
Ga Djatjuwanydja waŋana bitjarra buku‐ruŋiyinmaraŋala Gaylipkala, “Yuwalknha! Ŋunhayi bukunydja wäŋa Yiprunbuynydja yurru nhuŋuna wäŋa. Godthunydja nhuna yurru guŋga'yunna yana.”
Ga dhiyaŋunydja‐wala ŋunha Yiprunbuynydja wäŋa mukthun yana Gaylipkalaŋuwu mala‐wunharawuywu, liŋgu ŋayi Gayliptja yukurrana malthurruna nhanŋuway Garraywu yana yuwalkkuŋala wal'ŋu.
Ga wäŋanydja ŋunhiyi Yitjuralwuynydja ŋaraka liŋguna wapurarryinana, ga bukmak ŋunhi yana bäpurruny'tja malanha nhinana yukurra wapurarrŋurana liŋguna, marimiriwnha yanana yukurrana nhinana.










































































































































































Ga ŋuliŋurunydja dhurrwaraŋuru Garray waŋana Djatjuwawala bitjarra,
“Nhuma ganaŋ'maraŋa yurru wäŋa malanha dhiyali bäyma ga ŋunhili bala, ga wäŋanydja ŋunhiyi malanha marrtji yurru djinga'‐djingaryun gäna wal'ŋu, ganaŋ'maranhara ŋurrwu yolŋuwu walalaŋgu.
Ŋuli yurru ŋula yolŋu burakirri ga rakunydhirri yurru ŋula yolkuŋu djämawuy, yurru yaka mel‐yunupawuynydja, ga ŋunhiyi baṉdja‐moṉuŋunydja yolŋu yurru waṉḏirri ŋunhimalayi wäŋalili, märr ŋayi yurru ŋunhalayi nhina yukurra ŋurrwu'ŋura walŋana. Yakana yurru ŋula yolthu ŋanya balwak‐ruŋiyinmarama, ga buku‐ruŋinyamaramanydja buma ŋunhili wäŋaŋura. Yo, ŋunhi ŋayi yurru bunanydja ŋunhiliyi, ŋunhiyi yolŋu ŋunhi ŋayi yaka mel‐yunupa bumara yolŋunha, ŋayi yurru ḻakarama ŋathili ŋaḻapaḻmirriwu nhaltjarra ŋayi ŋunhi, bala walalanydja yurru dhurrwarana nhanŋu ḻapmarama, bala ŋilitjanna ŋanya, ŋayinydja yurru ŋunhiyinydja yolŋu gärrina, bala nhinana walalaŋgala ŋunhili walŋana.
<range>
“Ga ŋunhi yurru ŋula yol yolŋu marrtji ga bitjan waŋa, ‘Go wekaŋa ŋarrakala dhuwali ḏarramunha ya', ŋanapurru ŋanya bumana rakunygumana, bili ŋayi yawungu ŋanapurruŋgu gurruṯu'mirrinha buma,’ bitjan yurru, bala walalanydja yurru yakana ŋanya gathan nhanukala ŋurikala yolŋuwala marimirriwalanydja, bili yaka ŋunhi mel‐yunupawuy nhanukuŋunydja, yaka ŋayi ŋunhi bumara ŋaramurryinyarayunydja ŋurruyu. Bala ŋayi yolŋunydja ŋunhiyi yurru nhina yukurra ŋunhiliyina walŋana yana, ŋamathamana,
ga yana liŋgu ga ŋuriki dhä‐wirrka'yunarawuna waluwu. Nhinanydja ŋayi yukurra yurru ŋunhilinydja wäŋaŋura weyinnha, yurruna ŋayi yurru roŋiyirri balayi nhanukiyingala wäŋalili.” Bitjarra ŋayi Garrayyu ḻakaraŋalanydja Djatjuwawala.
Bala walala ganaŋ'maraŋalana wäŋanydja malanha waŋgany‐rulu'na ga waŋgany bäythinyaranydja, barrkuwatjkuŋala bukmakkurru yana wäŋakurru, märr ŋunhilimiyi wäŋaŋuranydja malaŋuŋura yolŋu walala yurru walŋana nhina, bäyyi ŋayi ŋula bumara maŋutji‐yunupanydja yolŋunha.
<range>
<range>















































































Ŋayi Djatjuwanydja wirrkina djawuḻpa'yina worruŋuyinana, bala ŋayi gawaw'yurruna ga buku‐ḻuŋ'maraŋala ŋurru'‐ŋurruŋunhana ga ŋaḻapaḻmirrinhana ga bukmaknhana yolŋu'‐yulŋunha, bala yana ŋayi waŋana bitjarrana, “Worruŋuna ŋarra dhuwala, galki ŋarra yurru rakunydhirrina.
<range>
Liŋgu muka nhumapinydja marŋgina dhuwala, ga nhäŋalana nhuma liŋguna nhaltjarra ŋayi Garrayyu ŋilimurrunha guŋga'yurruna marrtjina, ga gäŋala marrtjina lili ḻatju'kuŋala dhika. Ŋayi gukuŋala ŋunha miriŋunha dhipuŋuru wäŋaŋuru, märr ŋilimurru yukurra yurru nhina dhiyala ŋamathamana, liŋgu ŋilimurruŋgunydja Garray God dhuwala warray ŋilimurruŋgala gali'ŋura.
Guyaŋiya walala ŋunhinydja, ŋunhi ŋarra guḻk‐guḻkthurruna dhuwala wäŋa malanha ganaŋ'maraŋala, ga weka'‐wikaŋala nhumalaŋgalana goŋlili, waṉa‐nherrara dhiyaku bäpurru'wu ga bäpurru'wu ga bäpurru'wu. Dhika bala wiripuŋuminydja wäŋaŋura malanyŋumi miriŋunydja marrtji nhina'‐nhina mukthun yana märr‐ḻurrku'‐ḻurrkun,
yurru waṉḏirri warray walala yurru yulŋunydja, ŋunhi nhuma yurru ŋupandja gukumanydja walalanha, dhawaṯmaramanydja yurru ŋuliŋuru nhumalaŋgala wäŋaŋurunydja malaŋuŋuru, liŋgu Garraynydja dhuwala nhumalaŋgala gali'ŋura. Dhuwalanydja wäŋa yukurra yurru djingaryun nhumalaŋguwaynha yana, bitjan liŋgu yana bitjarra ŋayipi Garrayyu dhäwu'‐nherrara nhumalaŋgu.
“Nhiniyanydja walala wuṉḏaŋarryiya, ga biyaka liŋgu malthurranydja nhanŋuway dhärukkunydja Godku. Djämanydja dhuḏakthurranydja biyaka yana liŋgu ŋunhi yukurra makarr dhäruk waŋa dhiyalami djorra'ŋura, ŋunhi ŋayipi Mawtjitjthu wukirri. Yaka ŋanydjaḻa'yurra ŋuliŋuruyi dhärukŋuru ga romŋuru,
ga yaka ḻunduthiya ŋuruku wiripuŋuwunydja yolŋu'‐yulŋuwu, ŋunhi walala yukurra ŋuyulkthirri Godku ŋuli. Ŋunhiyinydja yätjmirrina yolŋu walala, ga walalaŋgu waŋarrnydja malanha yakana yuwalkŋu wal'ŋu. Yaka märr‐ŋal'yurra walalaŋgalaŋuwu waŋarrwu.
Ŋayathaŋa baṯ biyakanydja ŋanyapinyay Garraynha, ga dhambay‐manapanmiya waŋganygala yana waŋarrwala yuwalkŋuwala wal'ŋu yana.
Liŋguna ŋayi Garrayyunydja gukuŋalana waṉḏinyamaraŋalana yanana ŋunhinydja ḏälmirrinhanydja gal'ŋu miṯtjinha, walala gundupuŋalana nhumalaŋgalanydja bena‐wala, yakana yukurrana waŋgany dhärrana nhumalaŋgu gulmaranharawu; nhumanydja yana djuḻkmaraŋalana‐wala walalanha warrpam'thurrunana.
Waŋganydhunydja nhuma yurru gukuma waṉḏinyamaramana‐wala ŋula nhämunha'nhana miṯtjinha; mirithirrina guḻku'na yurru waṉḏirrinydja‐wala nhokala dhärukthu, liŋgu ŋayipinydja Garraynydja nhokala warray gali'ŋura, ga dhawu'‐nherraranydja ŋayi nhumalanha, ŋunhi ŋayipina yurru dhawar'maramanydja buma walalanha warrpam'thundja nhumalaŋgu.
“Biyaka gurrum'thurra yulŋunydja nhäŋa, märr yurru nhe märr‐ŋamathirrinydja wirrki gal'ŋu yana märryu‐ḏapmarama Garraynhanydja nhumalaŋguway Godnhanydja.
Ŋunhi nhuma yurru ŋanydjaḻa'yundja ga ŋapanydja‐wekanharamirri dhiyakunydja Godku, ga mam'thun yurru dhambay‐manapanmirri ŋurikalanydja walalaŋgala ŋunhi walala yaka marŋgi Godku, ga märrama yukurra yurru dhäykanha ŋuliŋuruyi miṯtjiŋuru,
bala ŋayi yurru Godthunydja yakana nhumalanha biyapul guŋga'yun ŋunhimalayi, yakana ŋayi yurru miriŋunhanydja nhumalaŋgu gukuma. Walalanydja yurru miriŋuyunydja ŋuriŋiyi nhumalanha gaṯmaramana walalaŋgalay yätjthuna dhikana yana romdhu, bala nhumalanha yurru ŋayaŋu‐yätjkumana dhika nhäyuna romdhu, yana liŋgu ga warrpam'thun nhumalanha yurru baḏuwaḏuyun, ga yakana nhuma yurru ŋula waŋgany yolŋu yukurra nhinanydja dhiyalayi ŋamakurru'ŋuranydja wäŋaŋura, ŋunhi ŋayi Godthu nhumalaŋgu wekaŋala.
“Yo, galkina dhuwala walunydja, ŋarra yurru rakunydhirrina. Nhumanydja ŋunhi marŋgi muka ŋunhi ŋayi Godthu gäŋala ŋilimurrunha ḻatju'kuŋala dhika wal'ŋu, goŋ‐nherraṉmina ŋayi ŋilimurruŋgu, ga wekaŋalanydja ŋayi marrtjina ḻatju' malanha dhika wal'ŋu yana ŋamakurru'mirri. Yo, ŋäthilinydja wal'ŋu ŋunhinydja Godthu dhawu'‐nherrara nhä malanha ḻatju'mirri dhika yana, ga liŋguna ŋunhi djämawuynha nhanukuŋu yulŋunydja warrpam'nha, yakana ŋayi ŋula meṉguŋalanydja waŋgany.
Ga bitjarrayi liŋgu ŋayi Godthu raypirri'yurrunanydja waŋana dhäruk ŋilimurruŋgu. Ŋuli nhuma yurru yakanydja ŋayathama yukurra ŋunhi raypirri'yunara dhäruk, yana bilyun yurru ŋanydjaḻa'yundja wiripuŋulilinydja ŋula waŋarrwu buku‐ŋal'yunarawu, ŋayinydja yurru marina marrtji bathalana nhumalaŋgu, bitjanna yana liŋgu yurru bitjarra ŋayi waŋana raypirri'yurruna ŋäthili gal'ŋu.
Yo, ŋuli nhe yurru dham'thunmaranharamirri yakanydja nhanukala Godkalanydja, yana nhe yurru märr‐ŋal'yun yukurra waŋarrwu wiripuŋuwunydja, ŋula nhäkunydja maḏayin'kunydja romgu malaŋuwu, ŋayinydja yurru Godtja ŋaramurryirrina nhumalaŋgu wirrkina yana. Yakana yana nhuma yurru nhina yukurra weyin dhiyalanydja ŋamakurru'ŋuranydja wäŋaŋura ŋunhi ŋayi Godthu wekaŋala nhumalaŋgu.”
Bala ŋayi Djatjuwayu buku‐ḻuŋ'maraŋalana yolŋu'‐yulŋunha ŋunhi Yitjuralpuyŋunhanydja bukmakkuŋala yana, walala marrtjina yurrum'thurruna waŋgany‐manapanminanydja gumurrŋura Garraywalana, ŋurru'‐ŋurruŋu gal'ŋu ŋunhi yolŋu walala ga wiripu‐guḻku' yolŋu'‐yulŋu.
Bala Djatjuwanydja gaŋgathina, bala waŋana bitjarrana gam'. “Dhuwalanydja gay' dhäruk ŋulaŋuru Garraywuŋu, Yitjuralpuyŋuwalaŋuwuŋu ŋunhi Godkuŋu, dhuwala ŋunhi ŋayi Garray waŋanydja yukurra nhumalaŋgu dhäruktja gam'. Baman'tja benydja wal'ŋu nhumalaŋgu märi'mu walala nhinana yukurrana be‐wala barrku wäŋaŋura, Yipurayimgu ŋunhi bäpa'mirriŋu yäku Dera ga nhanŋu gurruṯu'mirri walala, ga buku‐ŋal'yunanydja walala ŋuli yukurranha wiripuŋuwu waŋarrwunydja.
Bala ŋarra ŋunhi märraŋalana nhumalaŋgu märi'munhanydja Yipurayimnhanydja, dhawaṯmaraŋalana ŋarra märraŋalana ŋuliŋuruyi wäŋaŋurunydja, bala ŋarra ŋanya gäŋalanydja dhipalana wäŋalili Gaynanlilina. Gäŋalanydja ŋarra marrtjina ŋanya balakurruyina wäŋakurrunydja, ga miṯtjinydja nhanŋu mirithinana gaŋdhurruna gal'ŋu.
Yo, ŋäthilinydja ŋarra Yipurayimgunydja ŋunhi wekaŋala gäthu'mirriŋunha Yitjaknha, ga nhanŋu Yitjakkunydja ŋarra wekaŋala gäthu'mirriŋunha märrma'nhana, Djaykupnhana ga Yetjunhana. Wekaŋala ŋarra ŋunhi buku'‐wukunydja wäŋa nhanŋu Yetjuwu, ga ŋayinydja Djaykuptja ga nhanŋu djamarrkuḻiny'tja marrtjina balayi Yetjiplili wäŋalili.
Ga biyapul ŋarra yänguŋala Mawtjitjnhana ga Yärunnhana walalaŋgunydja, ga bitjarra ŋarra yukurrana ŋoy‐wurakina ŋurikala Yetjippuyŋuwalanydja yolŋu'‐yulŋuwala, yurru nhumalanhanydja ŋarra dhawaṯmaraŋala warray ŋuliŋuruyi, walŋakuŋala warray.
Yo, ŋarra nhumalaŋgu bäpa'mirriŋunhanydja walalanha dhawaṯmaraŋalana beŋuru Yetjipŋurunydja, bala walala marrtjinana yukurrana, yana liŋgu‐u‐u ga bunana walala Miku'ŋurana Gapuŋuranydja. Walalanydja yukurrana ŋuriŋi miriŋuyunydja ŋuparana walalanha bena dhikana miṯtjiyu gal'ŋu, yarraman'mirriyuna nhäyuna ŋupara walalanha, bala nhumalaŋgala ŋuriŋi bäpa'mirriŋuyunydja walalay märrliliyaŋala gawaw'yurruna ŋarrakuna guŋga'yunarawunydja, bala ŋarra ŋunhi maŋutji‐ŋäkirrmaraŋalanydja miriŋunhanydja walalanha warumukthuna maŋandhunydja. Ŋarra ḻapmaraŋalana ŋunhi gapunydja dhukarrkuŋalana, bala nhumanydja marrtjina buḏapthurrunana yukurrana baṉḏany'kurruna wäŋakurru yanana, yurru gapuyunydja ŋuriŋiyi walalanhana dhä‐monyguŋala, bala walala murrmurryurrunana warrpam'nha. Nhuma marŋgi muka yulŋunydja ŋunhi ŋarra walŋakuŋala nhumalanha beŋuruyi miriŋuwala goŋŋuru.
<range>
“Yo, ŋunhilinydja nhuma yukurrana nhinana ŋanhdharkŋuranydja wäŋaŋura märr‐weyinnha, bala ŋarra nhumalanha gäŋalana yana galkikuŋalana dhipalayinayi wäŋalili, yurru yolŋu'‐yulŋu yukurrana nhinana ŋunhiliyi wäŋaŋura wuṉḏaŋarrmirrina dhika wal'ŋu. Walala ŋunhi guyaŋina yanapi walala yurru nhumalanha baḏuwaḏuyun warrpam'thun, yurru ŋarranydja wekaŋala walalanha nhumalaŋgala warray goŋlili, bala nhumana märraŋala wäŋanydja walalaŋgu. Liŋgu nhuma nhäŋalana ŋunhi yulŋunydja, ŋunhi ŋarra walalanha baḏuwaḏuyurruna warrpam'thurruna nhumalaŋgala milma.
Ga wiripunydja buŋgawa ŋurruŋu waŋana Baylamgala bitjarra, ‘Waŋiya buku‐wuykthurrana ŋunhi Yitjuralpuyŋunhanydja,’ bitjarra.
Yurru yaka warray ŋayinydja bitjarrayi, yana ŋayi waŋananydja goŋmirri warray dhika wal'ŋu dhäruk nhumalaŋgalaŋuwuy, bala ŋarra nhumalanha dhawaṯmaraŋalana yana beŋuruyinydja buŋgawawalanydja goŋŋuru.
“Dhäŋuru ŋuliŋuruyinydjayi nhuma buḏapthurrunana yukurrana ŋurikiyi Djodanbuyŋunydja mayaŋ'ku, bala dhipalayina gali'lili wäŋalili gulŋiyina. Yolŋu'‐yulŋu ŋunhi Djarikupuyŋunydja, ga bukmak yolŋu walala ŋunhi walala yukurrana nhinana dhiyalayi wäŋaŋura, walalanydja yukurrana ŋuyulkthina nhumalaŋgu wirrki yana, walala bini nhumalanha dhawar'maranha muka bunhanydja warrpam'thunna, yurru ŋarrakalanydja ganydjarryu nhuma warray walalanha warray dhawar'maraŋalanydja, warrpam'thurruna warray.
Yaka ŋunhi nhumapinydja nhumalaŋgalaynydja ganydjarryu walalanha djuḻkthunmaraŋala, liŋgu ŋarrana walalanha ŋunhi beyaṉu‐wukuŋalanydja ŋunhi nhuma marrtjina galkithina, bala walala gundupuŋalana bena‐wala. Yaka ŋunhi nhuma walalanha bumara garayunydja dhika nhäyunydja mandjawakthunydja. Ŋarrapi yana waŋganydhu wekaŋalanydja dhuwalayi nhumalaŋgala goŋlilinydja wäŋanydja, ga dhiyaŋunydja‐wala nhuma yukurra nhina buṉbuŋura malaŋumi wiripu‐guḻku'wuŋuna dhuḻ'yunara, ga ḻuka nhuma yukurra ŋathanydja dholkunhara wiripu‐guḻku'wuŋuna. Ga bitjarrayina ŋayi yukurrana Garraynydja waŋana.”
<range>
Bala ŋayi Djatjuwanydja mukthurruna yana waŋana yukurrana walalanha bitjarra gam'. “Ga dhiyakuyina märrwu nhuma yurru borrk‐beyaṉiyirrina yukurra Garraywunydja, ga djäma yurru yukurra nhanŋuwaynha wal'ŋu yana yuwalkkumana. Gatjuy ḏupthurrana walala ŋunhiyinydja malanha nhumalaŋguway be nhänydja waŋarrnha malaŋunha, maḏayin'tja dhika nhänydja, ŋunhi nhumalaŋgu yukurrana märi'mu walala buku‐ŋal'yurruna ŋunhala barrku. Biyaka ḏupthurrana, gonha'yurrana warrpam'thurrana, ga buku‐ŋal'yurranydja waŋganyguna, nhanŋuwaynha Garraywuna yana.
“Bay', yolku dhika nhe yurru märr‐ŋal'yundja yukurra? Dhiyaŋunydja‐wala nhumapi yurru djarr'yurra. Yol dhika nhumalaŋgu waŋarrnydja? . . . Ŋunhiyi waŋarr malanha ŋunhi nhumalaŋgu bäpa'mirriŋu walala ŋuli yukurranha buku‐ŋal'yuna? . . . ŋunhiyi? Yolku dhika nhe yurru buku‐ŋal'yundja? Ŋurikalaŋuwu walalaŋgalaŋuwu waŋarrwu? . . . ŋunhi walala yukurra nhina dhiyala wäŋaŋura? Yol yurru nhuŋunydja waŋarr? Yolku dhika nhenydja yurru malthun yukurra? Ma' nhepi djarr'yurranydja ga ḻiya‐ŋamaŋamayunmiyanydja. Yo, ŋarrapinydja yurru ga ŋarraku gurruṯu'mirri walala, ŋanapurrunydja yurru buku‐ŋal'yun yukurra waŋganygu yana waŋarrwu Godku, ŋayipi yana waŋgany yurru ŋanapurruŋgunydja Garray God.” Bitjarra ŋayi Djatjuwa waŋana ḻakaranhaminanydja.
Ga walala ŋunhi yolŋu'‐yulŋunydja buku‐wakmaraŋala waŋana Djatjuwawala bitjarra, “Ŋanapurrunydja yurru yaka ganan Garraynha, ga buku‐ŋal'yun wiripuŋuwunydja waŋarrwu yakana.
Ŋäthilinydja ŋunhinydja ŋanapurru yukurrana nhinana garrpiṉarawuyŋura romŋura, ga ŋayipi yana ŋunhi Godthu Garrayyu walŋakuŋalanydja dhawaṯmaraŋalanydja ŋanapurrunha beŋuruyi miriŋuwalanydja goŋŋuru. Ŋanapurru nhäŋala ŋanya ŋunhi ŋarambiyany'tja, ŋunhi ŋayi djäma yukurrana milma ŋanapurruŋgala ganydjarr‐ḏumurru wal'ŋu dhika rom malanha. Gäŋala ŋayi yukurrana gurrum'thurruna ŋanapurrunha, walŋakuŋala beŋuru liŋgu ga dhipala wapthurruna.
Ŋayi gukuŋala miriŋunhanydja warrpam'thurruna ŋunhi yukurrana nhinana dhiyala wäŋaŋura, bitjarrana walala yukurrana gundupuŋalana ŋanapurruŋgalanydja, ŋunhi ŋanapurru marrtjina galkithina. Waŋganyguna yana nhanŋuwaynha ŋanapurru yurru buku‐ŋal'yundja yukurra Garraywuna, liŋgu ŋayipina waŋganynha ŋanapurruŋgunydja God.” Bitjarrayi walala yukurrana ŋunhi yolŋu'‐yulŋunydja waŋanhamina.
Bala ŋayi Djatjuwayunydja waŋana walalanha bitjarrana, “Yakana nhuma yurru märr‐ŋal'yun ŋamathamanydja ga yuwalktja gal'ŋu nhanŋu Godku. Godtja dhuwala gäna gal'ŋu ḏarrtjalk, ganaŋ'thun yukurra dhiyakuywala munatha'wuywalanydja nhäkala malaŋuwala. Ŋunhi nhuma yurru rrambaŋikumanydja märr‐ŋal'yun nhanukala Godkala ga wiripuŋuwala waŋarrwala, waŋgany‐manapanmirrinydja yurru, ŋayinydja yurru Godtja ŋaramurryirrina yana nhumalaŋgunydja; yakana ŋayi yurru bäy‐ḻakaramanydja nhumalaŋgu balanyarawuynydjayi yätjpuy.
Ŋuli nhuma yurru bilyun ga meṉgumanydja Godnha, ḏiltjinydja wekama ḻayḻayyun ŋula nhäŋuranydja waŋarrŋura malaŋumi, ŋayi yurru Godtja bilyundhi, ŋapana yurru wekama nhuŋunydja, yana ŋayi yurru baḏuwaḏuyunna nhuna, bäyyi ŋunhi ŋäthili ŋayi nhumalanha goŋmirriyaŋala.”
Ga walalanydja ŋunhi yolŋu'‐yulŋunydja waŋana Djatjuwawalanydja bitjarrana, “Yaka ŋanapurru yurru yukurra dhuwala ŋayathama baṯ bitjan wiripuŋunhanydja ŋula waŋarrnha. Yuwalk yana ŋanapurru yurru dhuwala märr‐ŋal'yun nhanŋuway yana Godku waŋarrwu, yuwalkkuma gal'ŋu yana buku‐ŋal'yun nhanŋuway yurru.”
Bala ŋayi Djatjuwanydja waŋana bitjarrana ŋuriki yolŋu'‐yulŋuwunydja, “Yo, liŋguna nhuma dhuwali ŋänharaminana nhumalanhay nhuma bala‐lili'yunminana, ŋunhi nhuma dhawu'‐nherrara yoranhamina bitjarrayi, ‘Ŋanapurrunydja djarr'yurruna waŋganynha ŋanyapinyay Garraynhana, ŋayi yurru ŋanapurruŋgunydja Waŋarr God. Nhanŋuway yana waŋganygu ŋanapurru yurru yukurra buku‐ŋal'yundja.’ Bitjarra nhuma yukurrana waŋananydja.” Ga walalanydja waŋana ŋunhi yolŋu'‐yulŋunydja bitjarra, “Yuwalk dhuwalanydja ŋanapurru waŋana dhawu'‐nherrara bitjarrayinydja, ga dhawuny'tja yurru dhuwalayinydjayi djingaryunna yukurra yanana djambimiriwnha nhämiriwnha.”
Bala ŋayi Djatjuwanydja waŋana bitjarra, “Yo manymak. Yurru wiripu‐guḻku'yunydja nhuma yukurra baḏak yana ŋayathama maḏayin' malanha, waŋarr malanha. Biyakana warrkuḻuŋuna dhuwaliyinydjayi nhä malanha, warrpam'thurrana baḏuwaḏuyurra, bala wekanhamiya warrpam'thurrana ŋayaŋunydja nhumalaŋguway nhuma Garraywalana, märr nhumanydja yurru nhanŋuwaynha yana walala dhulŋuŋuna.”
Bala walala ŋunhi bukmaktja yolŋu walala waŋana Djatjuwawalanydja bitjarrana, “Ŋanapurrunydja yurru dhuwala buku‐ŋal'yun nhanŋuwaynha yana Godkuna waŋganyguna, liŋgu ŋayipina waŋganynha waŋarr ŋunhi ŋanapurruŋgunydja. Ŋanapurru yurru mäkiri'‐witjun ga ŋäma ŋanyapinyay yana dhäruktja, bala djämana; dhäruktja ŋanya yurru märramana yana.”
Bala ŋulinyaramirriyunydjayi walala dhawu'na yana nherrara Garraywalanydja, bala ŋayi Djatjuwayu ḻakaraŋala romnha malanha Godku ŋuriki yolŋu'‐yulŋuwunydja, märr yurru walala yuwalkkuma gal'ŋu yana malthundja marrtji nhanŋuway Garraywu yana.
Ga biyapul ŋayi wukirrina marrtjina ŋunhiyinydjayi dhawuny'tja, dhäruktja walalanha djorra'lilina. Bala ŋayi märraŋala bathalana ŋanyana guṉḏa, bala nherrara ŋaṉḏarr'maraŋalana ŋunhiwala Garraywalana wäŋalili.
Bala ŋayi waŋana yolŋu'‐yulŋuwalanydja bitjarrana, “Dhiyaŋunydja gay' guṉḏayu liŋgu ŋäkulana nhumalanha dhäruktja, ŋunhi nhuma dhawu'‐nherraranydja waŋananydja gäthura, ga djingaryunna yana ŋayi yukurra yurru dhuwala mukthunna yulŋunydja, ga bitjanna liŋguna yurru dhiyaŋuyi nhumalanha guyaŋinyamirriyamanydja yukurra, märr yurru nhuma yakana bilyundja ŋapanydja‐wekama Garraywu.”
Bala ŋayi ŋuliŋuruyinydja dhurrwaraŋuru Djatjuwayu djuy'yurrunana yukurrana yolŋu'‐yulŋunhanydja wäŋalilina walalaŋgalay walala.
Bala ŋuliŋuruyi dhäŋuru ŋayi Garraywunydja djämamirri yolŋu ŋunhi Djatjuwanydja rakunydhinana, ga dhuŋgarranydja ŋayi ŋunhi 110‐nha; ga dhalkaraŋalanydja walala ŋanya ŋunhimalayi nhanukiyingalaynha ŋayi wäŋalili.
<range>
Yo, ŋunhi ŋayi Djatjuwa yukurrana walŋaŋga yana nhinana, ga yolŋu'‐yulŋu ŋunhi Yitjuralpuyŋunydja yukurranha ŋuli malthuna nhanŋuwayŋga yana Garraywuŋga, ga ŋuliŋurunydja dhurrwaraŋuru ŋunhi ŋayi Djatjuwa rakunydhinana, mukthurrunaŋga yana walala buku‐ŋal'yurruna yukurrana Garraywu, liŋgu ŋurru'‐ŋurruŋu walalaŋgu ŋunhi yolŋu'‐yulŋu mel‐marŋgimirri ŋurikiyi ŋunhi nhaltjarra ŋayi Godthu yukurrana gäŋala walalanha manymakkuŋala.
Yo, ŋunhi walala dhawaṯthurrunanydja ŋulaŋuru Yetjipŋurunydja ŋäthili, walalanydja ŋuriŋi Yitjuralpuyŋuyunydja yolŋu'‐yulŋuyu djaw'yurrunana ŋanya ŋarakanydja lili Djotjipnha, bala dholkuŋalanydja ŋanya walala ŋunhi Djikamlilina wäŋalili yäkulili.
Ga bitjarrayi liŋgu ŋayinydja ŋunhi ŋurruŋunydja ḏalkarra'mirri yolŋu rakunydhina, yäku Layatjanydja, ga dholkuŋalanydja walala ŋanya buku'‐wukulilina wäŋalilinydja.
Dhäŋuru ŋuliŋuru ŋunhi ŋayi Djatjuwa liŋguna rakunydhinana, Godkunydja yolŋu walala Yitjuralpuyŋunydja nhinana yukurrana wäŋaŋura Gaynannha, bala yana walala waŋana dhä‐wirrka'yurruna Garraynha Godnha bitjarra gam'. “Yolthuŋga yurru dhuwala buma gukuma ŋunha gay' Gaynanbuyŋunhanydja yolŋu'‐yulŋunha?”
Ga Garraynydja waŋana buku‐roŋiyinmaraŋala ḻakaraŋala walalaŋgu bitjarra, “Djudawala bäpurru'yu malaŋuyu ŋuriŋiyi; ŋarra yurru wäŋanydja dhuwala wekama walalaŋgalana goŋlilinydja.”
Bala yana walala Djudawalanydja miṯtjiyu waŋana Djimiyangalaŋuwuna miṯtjiwu bitjarrana, “Go guŋga'yurrana ŋanapurrunha, ŋilimurru yurru dhuwala Gaynanbuyŋunhana walalanha gukuma dhawaṯmaramana dhipuŋuru ŋanapurruŋgalanydja wäŋaŋuru. Ga dhawar'maranharaŋurunydja, bala ŋanapurrunydja yurru nhumalanhana guŋga'yun, ga ŋunhanydja walalanhanydja gukumana, ŋunhi walala yukurra nhina ŋunha nhumalaŋgala wäŋaŋura baḏak.”
Bala yana yuwalkthi walala ŋunhiyi miṯtjinydja maṉḏanha waŋgany‐manapanminana, bala yana nyäṉ'thurrunana, ga warrpam'nha yana walala bumaranydja dhawar'maraŋalana ŋunhi Gaynanbuyŋunhanydja walalanha buku‐waŋganynha. Ga bitjarrayi liŋgu walala bumara dhawar'maraŋala ŋunhi wiripunhanydja malanha yolŋu'‐yulŋunha Biritjpuyŋunhanydja miṯtjinha ga walalambala buŋgawanha giŋnha. Ga ŋunhi walala Djudawalanydja malayu bitjarrayi liŋgu wäŋa märraŋala ŋunhanydja Djurutjalambuynydja, ga bitjarra yana liŋgu walala bumara yolŋunha walalanha dhawar'maraŋala, ga wäŋanydja buku‐yapmaraŋalana, bala ḏul'yurrunana gurthayuna, liŋgu yolŋu'‐yulŋu nhinana yukurrana ŋunhala Djurutjalamdja mirithirrina dhikana yätjmirrina.
<range>
<range>
<range>
<range>
Ga ŋuliŋurunydja dhurrwaraŋuru walala Djudawunydja mala marrtjina ŋunhana buku'‐wukulilina ŋal'yurruna, ga ŋuliwitjarrana marrtjina yolŋunha walalanha bumara, ga bitjarrayi liŋgu ŋunha balkuwarra'kurrunydja, bumara walala marrtjina yolŋu'‐yulŋunha ŋoykurrunydja bala buku'‐wukukurrunydja, bumarana marrtjina bala walala yolŋu'‐yulŋunhanydja ŋunhi wäŋakurruna, dhawa'‐dhawarmaraŋalana marrtjina bala bala'‐maypamirrikurruna, bumaranydja marrtjina walala bala‐a‐a, ga baḏatj wiripuŋulilina, ga dhawar', ga baḏatj wiripuŋulilina; bitjarrana liŋgu‐u‐u, yana liŋgu ga raŋilili wapthurruna gali'lili. Ga dhuwalanydja wäŋanydja maṉḏanha walala märraŋala Gäthawuy ga Watjkalunbuy ga wiripu wäŋa malanha ḻiw'marama ŋunhiyi. Yo, Djudawala malayu ŋunhiyinydja wäŋa malanha märraŋala warrpam'nha, liŋgu Garray walalaŋgalanydja galki gali'ŋura, guŋga'yurruna marrtjina walalanha.
<range>
<range>
<range>
<range>
<range>
<range>
<range>
<range>
<range>
<range>
Ga ŋayinydja djawuḻpa'yunydja ŋuriŋiyi yäkuyu Gaylipthunydja, ŋayinydja marrtjina ga gukuŋala bumara yolŋu'‐yulŋunha ŋunhala wäŋaŋura warray, ŋunhi walala yukurrana nhinana mukthurruna Yiprunbuyŋunha yolŋu'‐yulŋunha; ŋunhalayi ŋayinydja bumara, liŋgu ŋunhiyi nhanŋuwaynydja wal'ŋu wäŋa ŋaraka.
<range>
Walalanydja Burayimgalanydja malayu bumara marrtjina Gaynanbuyŋunhana yolŋunha walalanha ŋunhala Bithulnha yäkuŋura wäŋaŋura, yurru yaka warray walala bumara dhawar'maraŋalanydja wal'ŋu, walala ŋunhi wiripu‐guḻkuny'tja nhina'‐nhinana warray marrtjina yana mukthurruna warray, yaka warray walala bukmakkuŋalanydja wal'ŋu bumara, gukuŋala dhawaṯmaraŋalanydja ŋuliŋuru wäŋaŋuru.
<range>
<range>
<range>
<range>
Ga walalanydja Manatjawalanydja malayu, ga bitjarra yana liŋgu walalanydja wiripu‐guḻku'nha bumara, ga wiripu‐guḻku'nhanydja gonha'yurruna warray, ga yaka warray bukmakkuŋalanydja dhawar'maraŋala warrpam'thurrunanydja. Ga yalalaŋumirriyuna ŋunhi walala Yitjuralpuyŋunydja guḻku'thinana ŋuthara wirrkina, bala walala waŋanana bitjarrana gam'. “Ŋilimurru yakana dhuwalanhanydja yolŋu'‐yulŋunha Gaynanbuynhanydja gukuma ŋi'! Gonha'yunna ŋilimurru yurru walalanha, märr walala yurru ŋilimurruŋgu djämamirrina walala; walala yurru dhiyalana bili nhina, ga wirrkina walala yurru djäma yukurra ŋilimurruŋgu.”
<range>
Bala walala yuwalkthi gonha'yurrunana walalanha ŋunhimalana liŋgu, ga mukthurrunana walala yukurrana nhinana ŋunhili walalaŋgalana, ga yakana walalanha ŋurrumaraŋala gukuŋalanydja ŋuliŋuruyi dhawaṯmaraŋalanydja. Yo, walala meṉguŋalana ŋunhi buku‐dhumukthinana Djatjuwanhanydja dhäruk, yana walala yarryurrunana ŋuriki Godkalaŋunydja dhärukku. Yakana walala bumara gukuŋala warrpam'thurruna wal'ŋu ŋunhi Gaynanbuyŋunhanydja yolŋu'‐yulŋunha; yana walala gonha'yurrunana walalanha ŋunhimalana, ga nhinanana walala yukurrana ŋunhilina walalaŋgalana malaŋura mala‐manaparana.
<range>
<range>
<range>
<range>
<range>
<range>
<range>
Bala ŋuliŋurunydja dhurrwaraŋuru ŋayina bunana ŋulaŋuruna lili djiwarr'wuynha yolŋu Garraywuna dhäwu'‐gänharamirri, ga waŋananydja ŋayi bitjarrana ŋurikala Yitjuralpuyŋuwalanydja yolŋu'‐yulŋuwala, “Ŋarra nhumalanha dhawaṯmaraŋalanydja ŋulaŋurunydja Yetjipŋurunydja, ga gäŋala nhumalanha dhipala gay' wäŋalili; ŋarra wekaŋalana dhuwala wäŋa nhumalaŋgalana goŋlili, bitjarra yana liŋgu bitjarra ŋarra dhäwu'‐nherrara ŋäthili nhumalaŋgalaŋuwala märi'muwala. Liŋgu ŋunhiyi ŋarrakuŋu dhäruk‐nherraṉminyara yukurra yurru djingaryunna yana, bitjanna liŋguna yukurra yurru yana.
Ŋarra nhumalanha waŋana raypirri'yurruna yakaŋuwu ḻunduthinyarawu wäŋa‐dhiyakuywu yolŋu'‐yulŋuwu; ŋarra waŋana nhumalanha nhuma yurru yana ḏaw'yun walalaŋgu ŋunhi waŋarr malanha, ga baḏuwaḏuyun ŋunhiyi wäŋa malanha ŋunhi walala ŋuli ŋunhimalayi buku‐ŋal'yunna walalaŋgiyingalaŋuwu waŋarrwu malaŋuwu ŋurikiyi malaŋuwu. Bitjarra ŋarra ŋunhi waŋananydja yukurrana, ga nhumanydja yaka warray mäkiri'‐witjurruna ga märraŋala ŋarranha dhäruk.
Yakana ŋarra yurru gukuma nhumalaŋgala ŋunha miriŋunhanydja, walala yukurra yurru nhinana dhiyalana bili, yurru marinydja walala yurru gäma yindi dhipala nhumalaŋgu, liŋgu ŋuruŋu walalaŋgalanydja romdhu nhumalanha yurru galkinyamarama ŋunhimala yätjlilina wal'ŋu romlili.”
Walalanydja ŋäkulana ŋuriŋi Yitjuralpuyŋuyunydja dhäruktja ŋunhiyi Garraynha, yurru walala nyä'yunminana gay', wirrkina dhikana walala ŋäthinyaminanydja.
Bala dhunupa marrtjina ŋunhi yolŋu'‐yulŋuyunydja ŋuriŋi mundhurrnha wekaŋala, wäyinnha bathara marrtjina, buku‐ŋal'yurrunana yukurrana Garraywuna.
Ŋäthilinydja ŋunhi ŋayi Djatjuwanydja yana walŋa muka, walala ŋunhi yolŋu walala Yitjuralpuyŋunydja yuwalkkuŋala wal'ŋu yukurrana buku‐ŋal'yurruna Garraywu, ga dhäŋuru ŋuliŋurunydjayi ŋunhi ŋayi Djatjuwa rakunydhinana, ga mukthurrunaŋga walala yukurrana buku‐ŋal'yurruna Godku. Ga yalalaŋumirriyuna ŋunhalana bala, bala walalanydja ŋanydjaḻa'yurrunana wiripu‐guḻku'wuna waŋarrwu walalaŋgu; walala buku‐ŋal'yurruna ŋurikina yukurrana waŋarrwu ŋunhi goŋbuywuna, ŋunhi walala yukurranha ŋuli Gaynanbuyŋu yolŋu'‐yulŋu buku‐ŋal'yunna ŋurikiyina waŋarrwu. Yo, walala yätjthina, ŋayaŋu‐yätjkuŋala Godnhana, liŋgu walala ŋanydjaḻa'yurrunanydja, bala gonha'yurrunana ŋanya Garraynha, ga buku‐ŋal'yurrunanydja yukurrana ŋurikina wiripuŋuwuna waŋarrwu yäkuwu Bälwuna.
<range>
<range>
<range>
<range>
<range>
Yo, walala ḏaḏawyurrunana Garraywala buku‐ŋal'yunaraŋuru, dhiyakunydja Godku, ŋunhi walalaŋgu märi'mumirriŋu walala märr‐ŋal'yuna ŋuli yukurranha, ŋurikinydja waŋarrwu ŋunhi ŋayi dhawaṯmaraŋala walalanha ŋuliŋuru garrpiṉminyaraŋuru romŋuru ŋunhi Yetjipŋuru; bilyurrunana walalanydja nhanukala, bala wiripuŋuwuna buku‐ŋal'yurruna yukurrana ŋurikina waŋarrwu walalaŋgu ŋunhi wäŋa‐ŋurikiywuna yolŋu'‐yulŋuwu Gaynanbuyŋuwalaŋuwuna, Bälwuna yäkuwu, ga wiripuŋuwu ŋuriki dhäykawu waŋarrwu Yatjarawu yäkuwu walala ŋuli yukurranha buku‐nyilŋ'thuna. Bala ŋayinydja marrtjina Godtja maḏakarritjthinana walalaŋgu Yitjuralpuyŋuwunydja ŋurikinydja miṯtjiwu, bala ŋayi walalanha gonha'yurrunana ŋunhimala, ga yakana ŋayi walalaŋgu yukurrana nyeyaḻ‐nhinana biyapulnydja, ga gumurr‐gungaŋala walalanha yakana yukurrana biyapulnydja. Ga ŋunhi walala wiripu‐guḻkuny'tja yolŋu'‐yulŋu bäpurru' nyäṉ'thurruna Yitjuralpuyŋuwunydja, yanana walalanha bumarana ŋuriŋiyi miriŋuyunydja, liŋgu Garraynydja yakana walalaŋgala gali'ŋura biyapulnydja; gonha'yurrunana ŋayi yana walalanha, liŋgu walala nhanukala ŋanydjaḻa'yurruna, ga gonha'yurruna walala ŋanya Garraynha. Bala walala yukurrana nhinananydja yindiŋurana mariŋuranydja, galŋa‐yätjthinyamirriŋurana; wirrkina walala galŋa‐yätjthinanydja dhika.
<range>
<range>
<range>
Bala ŋayi Garrayyunydja walalanha nhäŋala, ga wekaŋala ŋurruŋunhana yolŋunha walŋakunharawu walalaŋgu ŋuliŋuru miriŋuwalanydja goŋŋuru. Yurru walalanydja ŋunhi Yitjuralpuyŋunydja bäpurru' yolŋu'‐yulŋu yakana mäkiri'‐witjurruna ga dhäruk‐märraŋala ŋunhinhanydja walalaŋguwaynydja wal'ŋu ŋurruŋunha, ŋunhi Godthu ŋayipi gathara walalaŋgu walŋakunharawu; walalanydja yana mukthurruna yukurrana buku‐ŋal'yurruna ŋurikala wiripu‐guḻku'wala waŋarrwala, yakana walala yukurrana dhärukku malthurruna nhanŋuwaynydja Garraywunydja, ŋunhi ŋayi dhäruk nherraṉmina.
<range>
Yo, Garrayyunydja ŋuli guŋga'yuna walalanha guḻku'mirri, walŋakunha walalanha ŋuli miriŋuwala, ga walalanydja yukurranha ŋuli nhinanha ŋamathanha‐wala yana, ŋunhi walalaŋgu buŋgawa yukurranha ŋuli walŋa nhinanha, liŋgu Garraynydja walalaŋgu ŋuli yukurranha mel‐wuyuna wirrki wal'ŋu, bili walala ŋuli yukurranha nyä'yunminya, galŋa‐miḏikinya nhinanha ŋunhiliyi goŋŋura ŋurikala miriŋuwala. Ga ŋunhi ŋuli walalaŋgu yolŋu ŋunhi ŋurruŋu bäyŋuthinya rakunydhinya, bala walalanydja ŋuli balayi ŋanydjaḻa'yuna, ŋunhimalayi liŋgu ŋäthiliŋulili romlili. Ga bulunydja walala ŋuli djäma wirrkina wal'ŋu yätj, yakana balanyara bitjan ŋunhi ŋäthili walala yukurrana djäma; bitjana liŋgu yana walala ŋuli buku‐ŋal'yuna wiripuŋuwu waŋarrwu walalaŋgu. Yakana walala ḏaḏawyurrunanydja ŋuliŋuruyi mokuywalanydja dhukarrŋuru, yana walala yukurrana nhinana ŋayaŋu‐ḏälmirrina, liŋgu walala ŋapa‐nherraṉminana, ŋuyulkthinana yukurrana Godkunydja, ga malthurruna yukurrana walalaŋgiyingalaŋuwuna walala dhukarrwu.
<range>
Bala Garraynydja walalaŋgu ŋuli maḏakarritjthinyana ŋuriki Yitjuralpuyŋuwunydja, ga waŋanha ŋuli bitjana gam'. “Liŋguŋga ŋarra romdja nherrara ga dhawu'‐nherraṉminanydja nhumalaŋgalaŋuwala märi'muwalanydja walalaŋgala, yurru walalanydja dhuwala nhä? . . . raypirri'‐waḏatjmirrina walala? Yakana walala ŋarrakunydja dhärukku malthurruna yukurrana. Yo, ŋarranydja yurru yakana gukuma dhuwalanhanydja walalanha wäŋa‐dhiyakuynhanydja yolŋu'‐yulŋunha dhipuŋurunydja wäŋaŋuru; ŋulawitjan walalaŋgalaŋukurrunydja ŋarra yukurra yurru nhämana, ga maḻŋ'maramanydja ŋunhiyi Yitjuralpuyŋunhanydja, wanhaka walala yurru ŋarrakuway malthun, wo bäyŋuna.” Bala ŋayi yuwalkthi Garrayyunydja yakana gukuŋala ŋunhi wiripunhanydja miṯtjinha yolŋu'‐yulŋunha, gonhana walala yurru yukurra nhina ŋunhilina bili mukthunna; yakana ŋayi biyapul walalanha gukuŋala ŋuliŋuruyi wäŋaŋuru, bitjarra ŋayi ŋunhi ŋäthili gukuŋala yukurrana.
<range>
<range>
<range>






Yo, ŋuriŋi Yitjuralpuyŋuyunydja yukurranha ŋuli djäma yätjnha mirithirrina dhika, ŋunhina malanha ŋunhi ŋayi yukurra God Waŋarr ŋaramurryirri ŋuriki malanyŋuwu, nhämunha'wu waŋarrwu walalaŋgu; walala buku‐dhumukthinana meṉguŋalana yuwalkŋunhanydja wal'ŋu waŋarrnha, ga djämanydja walala yukurrana ŋurikina waŋarrwu Bälwuna ga Yatjarawuna.
Bala ŋayinydja Garraynydja walalaŋgu wirrkina dhika ŋaramurryina ŋuriki Yitjuralpuyŋuwunydja, bala ŋayi marrtjina wekaŋalana walalanha ŋunhi Yitjuralpuyŋunhanydja miriŋuwalana goŋlili, ga ŋuriŋiyi giŋdhu miriŋuwalanydja yukurrana walalanha ŋayathaŋalanydja 8 dhuŋgarranydja ŋupara.
Bala walalanydja ŋunhi Yitjuralpuyŋunydja wäthurruna guŋga'yunarawuna nhanukala Garraywalana, ga ŋayinydja Godthunydja nherrara djarr'yurruna ŋurruŋunha yolŋunha walŋakunharawuna walalaŋgu, ḏarramunha yäkunha Watnilnhana.
Bala Garrayyu djuy'yurrunana‐wala nhanŋuwaynha ŋayi Garrkuḻuknhana Birrimbirrnha nhanukala Watnilwalanydja, ga ŋuriŋiyi ganydjarryu ŋanya wuṉḏaŋarrkuŋalana, märr ŋayi yurru walŋakumana nhanŋuwaynha ŋunhi miṯtjinha. Bala walala marrtjina ŋuriŋi Yitjuralpuyŋuyunydja ḏupthurrunana ŋunhi miriŋunhanydja buŋgawanha, ŋunhinhanydja ŋunhi ŋayi yukurrana ŋäthili walalanha mala‐ḏälkuŋala.
Bala walala yukurrana nhinana ŋamathaŋalana, marimiriwŋurana, ga yana liŋgu ga Watnil rakunydhina. Yo, nhinananydja walala yukurrana walaŋguŋalana dhika, marimiriwnha yanana weyinnha, 40‐na dhuŋgarranydja.
Ga ŋunhi ŋayi rakunydhinanydja Watnil, bala yana walalanydja ŋunhi Yitjuralpuyŋunydja dhunupa ŋanydjaḻa'yurrunana balayi yätjliliyi dhukarrlili. Ga ŋayi Garrayyunydja biyapul wekaŋala walalanha wiripuŋuwalana miriŋuwala, ŋurikala Mawappuyŋuwalana giŋgala; ŋayi ŋunhi giŋdja nyäṉ'thurruna lili beŋuru marililina, bala yana märraŋalana, ga djaw'yurrunana ŋunhiyi wäŋanydja ga yolŋu'‐yulŋunha ŋunhi, bala ŋayina buŋgawayina yukurrana walalaŋgu ŋurukuynha Mawappuynha wäŋawuy. Yo, ŋayina buŋgawayina ŋuriki Yitjuralpuyŋuwunydja 18 dhuŋgarranydja ŋupara, yurru bukmaktja galŋa‐yätjthinana yukurrana nhinana, warrpam'nha galŋa‐miḏikinana dhikana yätjthinana.
<range>
<range>
Ŋuliŋurunydja dhurrwaraŋuru walala liliyi roŋiyina Garraywalayi, ga waŋananydja walala yukurrana wäthurruna nhanŋu walŋakunharawuna walalaŋgu. Ga ŋayinydja Garrayyunydja ŋäkula walalanha, ga biyapul ŋayi wekaŋala walalaŋgu wiripuŋunhana ŋurruŋunha, märr ŋayina yurru walŋakuma walalanha. Ga ŋuriŋiyinydja ŋurruŋuyu ḏarramuyu yäkuyu Yewutthunydja bumara rakunyguna ŋunhi giŋnha Mawappuyŋunhanydja. Ga ŋuliŋuru dhurrwaraŋuru Yewutthu yurrum'maraŋalana waŋganylilina Yitjuralpuyŋunhanydja yolŋu'‐yulŋunha, bala waŋananydja ŋayi bitjarrana walalaŋgu, “Go malthurrana ŋarraku. Garrayyunydja liŋguna wekaŋala ŋilimurruŋgalana goŋlili Mawappuyŋunhanydja.” Bala walalanydja ŋunhi Yitjuralpuyŋunydja marrtjinana‐wala yana, bumarana marrtjina ŋunhi Mawappuyŋunhanydja yolŋu'‐yulŋunha, ga warrpam'nha ŋunhi ḏarramuwurrunydja burakina, yakana ŋula waŋgany walŋathina. Bala yana Yitjuralpuyŋunydja yukurrana nhinanana ŋamathaŋalana marimiriwnha; weyinŋumirrina walala yukurrana nhinana marimiriwnydja 80‐na dhuŋgarra ŋupara. Yo, nhinananydja walala yukurrana dhika walaŋguŋalana, yana liŋgu‐u‐u ga ŋurruŋu ŋunhi walalaŋgu rakunydhina Yewut yäku.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>

Ga ŋuliŋuru dhurrwaraŋuru ŋunhi ŋayi Yewut liŋgu rakunydhinana, ga yänayi walalanydja ŋunhi Yitjuralpuyŋunydja ŋanydjaḻa'yurruna balayi ŋunhimalayi, ga yätjthi walala yukurrana djäma rom, ŋunhiyi liŋgu ŋunhi yukurra ŋuli Godthu nhäma ga ŋaramurryirri.
Bala biyapul Garrayyu wekaŋala walalanha goŋlili miriŋuwala, yäkuwala Djapiṉgala, ŋurikala giŋgala ŋunhi Gaynanbuyŋuwalana, ŋurikalana giŋgala ŋunhi ŋayi yukurrana nhinana ŋunhala Yatju.
Yurru yätj ŋayi ŋunhi ḏarramunydja, yaka ŋamakurruny'tja, ga nhanŋu malanydja miriŋunydja dhaŋaŋnha dhika guḻku'na mirithirrina, ga ganydjarr‐ḏilkurrumirrina. Yo, walala ŋuriŋiyi miriŋuyu märraŋala ŋunhiyi wäŋa Yitjural, ga buŋgawayinanydja walala yukurrana ŋuriki Yitjuralpuyŋuwuna miṯtjiwu, yana liŋgu ga dhuŋgarranydja 20‐na. Yo, galŋa‐yätjthinana walala yukurrana nhinananydja, yakana galŋa‐ŋamathinanydja, bala walala birrka'yurrunana roŋiyinana Garraynhana, bala walala yukurrana gawaw'yurruna nhanŋu Garraywuna guŋga'yunarawu.
Ŋulinyaramirriyuyi waluyu dhäyka yukurrana nhinana ŋurruŋu ŋuriki Yitjuralpuyŋuwu miṯtjiwu, ga yäkunydja ŋayi ŋunhiyi dhäyka Dipura, yurru ḻiya‐djambatj balanyara miyalk; ŋayi ŋuli dhä‐wirrka'yuna mala‐yarr'yuna yukurranha yolŋu'‐yulŋunha, ga maḻŋ'maranha walalaŋgala nhä malanha, ŋunhi walala ŋuli mari‐wunanhaminyanydja, ga bitjannayi ŋayi ŋuli ḻakaranha walalaŋgu ŋamakurru' Garraywuŋunydja dhäwu'.
<range>
Ga waŋganymirri ŋayi Dipurayu dhäruknha djuy'yunmina ŋurikala Barakkala yäkuwala, ŋunhi ŋayi ŋurruŋu miriŋuwu walalaŋgu, ga waŋananydja ŋayi Dipura bitjarra, “Dhuwalanydja dhäruk beŋuru Garraywuŋu. Gatjuy marrtjiyana, ga märraŋa guḻku'nha yana miriŋunhanydja, ga nhuma yurru Daypulili bukulili wäŋalili.
Ŋayi yurru Godthunydja gäma marrtji ŋunhi miriŋunha Mawappuyŋunha ga walalaŋgu ŋurruŋunha buŋgawanha Djitjuranha yäkunha, gämanydja ŋayi yurru walalanha balayi ŋunhimalayina wäŋalili, bala walalanha ŋayi yurru wekama nhokalana goŋlili.”
Ŋayi Baraktja waŋana ŋurikala dhäykawala buŋgawawala bitjarra, “Ŋuli nhe yurru malthun warray ŋarraku, ga ŋarranydja yurru marrtji warray, ga ŋuli nhe yurru yakanydja ŋarraku malthun, ŋarranydja yurru yakayi marrtji.”
Ga ŋayinydja ŋunhi Dipuranydja waŋana bitjarra, “Manymak, ŋarra yurru malthun nhuŋu, ga ŋali rrambaŋina yurru marrtjinydja. Yurru ŋayi yurru Garrayyunydja ŋunhi miriŋunhanydja buŋgawanha gathan miyalkkalana goŋlilinydja, ga ŋayina yurru bumanydja ŋanya miyalkthuna ŋuriŋina.” Bala yana ŋunhi ŋurruŋunydja miyalk Dipuranydja marrtjina maṉḏa rrambaŋina Baraknha, ga bena dhika malanydja miriŋunydja malthurruna maṉḏaku bala bukulilinydja ŋunhi Daypulilinydja.
<range>
<range>
Ŋunhala ŋayi Djitjurayunydja ŋäkulana Baraknha ga nhanŋu miṯtjinha ŋunhi miriŋunha, ŋunhi walala yukurrana marrtjina bala bukulili, ga ŋayinydja ḻuŋ'maraŋala nhanŋuwaynydja ŋayi miṯtjinha ga girri' malanha mariwuynha, ga walalanydja marrtjinayi bala yana ŋunha bukulili, nyäṉ'thurruna Yitjuralpuyŋuwuna. Yo, maṉḏanydja ŋunhi märrmany'tja Dipuranydja ga Baraktja ŋunhalana dhärranana yukurrana bukuŋurana, galkurrunana maṉḏa yukurrana, dharr'‐way nhäŋalana Djitjurawuna miriŋunha miṯtjinha, walala marrtjina yukurrana lilina.
<range>
Ga ŋayi Dipuranydja waŋana Barakkala, “Gäthuranydja ŋayi Garrayyu wekaŋala Djitjuranha ga nhanŋu miṯtjinha ŋunhi miriŋunha nhokalana goŋlili. Garraynydja ŋunha marrtjinana ŋurru‐warryurrunana nhuŋu ŋurruŋunhana,” Bala yana ŋayi Barakthunydja garr'yurruna nhanŋuway ŋayi miṯtjinha ŋunhi miriŋunha, bala yana yarrupthurrunana, withiyarana‐wala yana Djitjuranhana.
Ŋunhi walala marrtjina galkithinana Djitjurawunydja miriŋu, ŋayi Garrayyunydja walalanha ŋula nhaltjarra yana, bala walala yana walalawuynha goḏuy‐wunhamina, bala bunharamina yukurrana ŋunhina miṯtji yana. Bala walala gundupuŋalana dhikana‐wala dhakaṉdhinana. Ga ŋayipinydja Djitjuranydja ŋunhi buŋgawanydja wapthurrunana ŋuliŋuru yarraman'ŋurunydja, bala yana waṉḏinana wiḏi'yurrunana ḻukuyuna, balayina roŋiyina.
Walalanydja Barakkalanydja miṯtjiyu bumara ŋunhi Djitjurawunydja malanha miriŋunha, warrpam'nha yanana dhika dhawar'maraŋalana, ga yakana ŋula walŋathinanydja, ŋayipina waŋganynha walalaŋgu ŋunhi buŋgawana waṉḏina walŋa‐yuḻkthurrunanydja.
Waṉḏinanydja ŋayi ŋunhi nhinana bala‐a‐a, ga bunananydja ŋayi waŋganyguna miyalkku yäkuwu Djayilwu, ŋunhi ŋayi yukurrana ḏalwaḏalwa'ŋura nhinana.
Ŋayi guyaŋinanydja Djitjurayu yanapi walala mala yolŋu'‐yulŋu, ga nhanukala gali'kurru, bala dhunupa ŋuriŋi miyalkthunydja garr'yurrunana ŋanya yana, bala waŋana bitjarrana, “Go gärriyana lili! Yaka beyaṉiyiya.” Bala ŋayi gulŋiyinana, ga wekaŋalanydja ŋayi ŋanya ŋarkula'na; wurkthurrunanydja ŋayi, bala marrtjina dhunupa yakurrthinana.
<range>
<range>
Gonha ŋayipi ŋorrana yukurrana yakurrnha, bala ŋayinydja marrtjina ŋuriŋi miyalkthunydja bumarana ŋanya rakunyguna; ŋayi märraŋala ḏalwaḏalwa'wuynha ŋunhi djalkirina, bala ḻäylilina nhanukala dhuḻ'yurruna, ga ŋunha gali'ŋura mar'‐wakthurrunanydja munatha'ŋurana.
Yo, Baraktja warrya'yurrunana yukurrana nhanŋu, birrka'mirrina dhika ḻarruŋala dharrana nhanŋu Djitjurawunydja. Bala ŋayi ŋuriŋi dhäykayunydja garr'yurrunana ŋanya waŋana bitjarrana, “Go marrtjiya lili, ŋarra nhuŋu yurru milkuma.” Bala ŋayi gäŋalanydja ŋanya ŋuriŋi miyalkthunydja bala ŋunhimala nhanukiyingalana ḏalwaḏalwa'lili, bala ŋayi nhäŋalana ŋunhiyi Djitjuranhanydja, ŋayi yukurrana ŋorrana rakunynha liŋguna, bunhara ŋurikiŋi miyalkkuŋuna.
Yo, Godthu guŋga'yurruna yukurrana ŋunhi Yitjuralpuyŋunha, ga wekaŋala ŋayi ganydjarr walalaŋgu, märr walala yurru buma dhawar'marama ŋunhiyi Gaynanbuyŋunhanydja ga bukmaknhana ŋunhi miriŋunha ga ŋunhinha yätjnha walalaŋgu giŋnha Djapiṉnha yäkunha.
<range>
Ga maṉḏanydja Dipuranydja ga Baraktja wirrkina dhika goŋmirriyina, bala maṉḏa yukurrana wokthurrunanydja Garraywuna, buku‐wekaŋalana yukurrana ŋanya, ga miyamara yukurrana maṉḏa manikaykurruna, balanyarana gam'.
“Wokthurrana walala Garraywuna. Ŋunhi ŋuli yolŋu'‐yulŋu wekanharamirri walalawuynha walala nhanukala, bala ŋayinydja ŋuli guŋga'yunna walalanha yana.





















Ŋayi guŋga'yurruna ŋunhinha miyalknha Djayilnha; Dharpuŋala ŋayinydja ŋanya Djitjuranha, bala ŋayi rakunydhinana.






Garray, bukmaknha ŋunhi miriŋunha walalanha buŋana yana rewal'yurrana, yurru ŋunhinydja walala ŋunhi walala yukurra nhuŋu märr‐ŋamathirri, walalanydja yurru ḏälnha yukurra nhina; Walalanydja yukurra yurru baḏayala'na milkuma wiripu‐guḻku'wuna, bitjana dhuwala walu ya' walma marrtji ŋuli, räkukuma ŋuli yolŋu'‐yulŋunha.” Bala yukurrana Yitjuralpuyŋunydja nhinana miṯtji marimiriwnha märr‐weyinnha, 40 dhuŋgarranydja ŋupara, ga yana liŋgu ga Dipura rakunydhina.
Yo, walala yukurrana nhinana Godkalanydja romŋura, nhanŋuwaynha malthurruna dhärukku yukurrana 40 dhuŋgarra ŋupara, ga ŋuliŋurunydja dhuwarraŋuru bala walala balayina ŋanydjaḻa'yurruna, Godkalanydja gonha'yurrunayi; biyapul walala buku‐ŋal'yurruna yukurrana wiripuŋuwuna waŋarrwu walalaŋgu, ga djäma walala yukurrana yätjthi rom malanha, ga biyapul Garrayyu wekaŋala walalanha wiripuŋuwalana miriŋuwala goŋlili. Yo, 7 dhuŋgarranydja ŋupara walala yukurrana dhärrana goŋŋura ŋurikala Midiyangalanydja bäpurru'wala.
Ga bitjanana liŋguna walala ŋuli Midiyanbuyŋuyunydja yolŋu'‐yulŋuyu djaw'yuna walalambala ŋathana ga wäyinnhana, ga ŋula nhä malanha ŋunhi walala yukurranha nhä ŋayathanha ŋuli. Ga Yitjuralpuyŋunydja ŋunhi wirrkina beyaṉiyinanydja walalambala, bala walala ŋuli marrtjinyana dhawaṯthunana ŋuliŋuru, bala ŋunhana bala buku'‐wukukurruna marrtjinya nhinanha ŋuli mathirrakurruna.
<range>
Ŋuriŋi Yitjuralpuyŋuyunydja wirrkina yukurranha ŋuli djäma, yaw'yunarana munatha'na, ŋathana dholkunha, djäka dhika ŋamathanhana ŋuli, yana liŋgu ga balwurthinya ŋuli. Ga ŋunhi ŋayi ŋuli ŋalwuruŋ'thinya, bala walalanydja ŋuli marrtjinya ŋunhi Midiyanbuyŋunydja, bala yana mana'‐manaŋinyana ŋuli; walala ŋuli yukurranha manaŋinyanydja bukmaknha nhä malanha dhika, biyaku ŋuli ḏetjthu ḻuki ŋuli ŋula nhä, bukmaknha yanana dhawar'maranhana, liŋgu guḻku'na dhikana Midiyanbuyŋunydja ŋunhi miriŋu.
<range>
Bala walala Yitjuralpuyŋunydja marrya'thinyana ŋuli, ga ŋurruwuykmirrina walala ŋuli nhinanhanydja yukurranha wirrkina dhikana. Bala walala gawaw'yurruna nhanŋu Garraywuna guŋga'yunarawuna, märr ŋayinydja yurru guŋga'yun walalanha ŋulaŋuruyi Midiyanbuyŋuwala.
Garrayyunydja ŋäkula walalanha bukumirriyanharanydja ŋunhi Yitjuralpuyŋunhanydja, bala yana ŋayi djuy'yurruna dhäwu'‐gänharamirrinhana yolŋunha, ga ŋayinydja waŋana bitjarra, “Dhuwalanydja nhanŋuwaynha dhäruk Garraywuna. Ŋunhalanydja ŋunhi Yetjiptja nhuma yukurrana nhinana garrpiṉara djämamirri walala, bala ŋarranydja marrtjina dhawaṯmaraŋala warray nhumalanha ŋulaŋuru Yetjipŋuru; ŋarra nhumalanha dhawaṯmaraŋala walalaŋgala goŋŋuru, bala ŋarra gunganhamirriyaŋalana nhumalanha yanana yulŋunydja ŋulaŋuru ŋunhi wiripuŋuwalanydja miriŋuwala walalaŋgala.
<range>
Ga biyapul ŋarra ŋupara miriŋunhana nhumalaŋgala gukuŋala ŋupara dhipuŋuru wäŋaŋurunydja gay', bala wekaŋala nhumalaŋguna dhuwalanydja wäŋa.
Ga waŋananydja nhumalaŋgala ŋarra bitjarra, ‘Ŋarranydja dhuwalanydja nhumalaŋgu Waŋarr Garray. Yaka buku‐ŋal'yurra ŋuriki wiripuŋuwunydja waŋarrwu ŋunhi Gaynanbuyŋu yukurra buku‐ŋal'yun.’ Bitjarra ŋarra ŋunhi waŋananydja nhumalaŋgu, yurru nhumanydja bäyŋu ŋarranha ŋäkula.” Ga bitjarrayina ŋayi ŋunhi Garraywala djawarrkmirriyunydja yolŋuyu yukurrana ḻakaraŋala Yitjuralpuyŋuwanydja.
Ŋulinyaramirriyu waluyu ḏarramu yukurrana nhinana yäku Gitiyan, gäthu'mirriŋunydja ŋayi ŋunhi Djawatjku yäkuwu, ga nhinananydja ŋayi yukurrana wäŋaŋuranydja nhäyika Wupara yäkuŋura. Waŋganymirriyu waluyu ŋayi Gitiyandhunydja yukurrana djäma ŋunhala, ŋatha djuḏul'yurruna yukurrana ŋanydjapmaraŋala, yurru gayulnha ŋayi yukurrana djämanydja ŋunhiliyi djuḻuḻ'yurrunana, märr walala yurru yaka nhäma ŋanya ŋuriŋi Midiyanbuyŋuyu, bala mana'‐manaŋirri ŋunhiyi nhanŋu ŋathana.
Djämanydja ŋayi nhinana ŋunhiliyi, bala marrtjina Garraywu djiwarr'wuynha yolŋu bunana ŋunhiliyi, maḻŋ'thurruna ŋayi rumbalnydja bitjan yolŋu yana; ŋayi bunananydja, bala yana waŋana bitjarrana Gitiyangala, “Garraynydja dhiyalaŋumi nhokala. Nhenydja dhuwalanydja ḏarramu ganydjarr‐ḏumurruna.”
Ga ŋayinydja Gitiyandja waŋana buku‐ruŋiyinmaraŋala bitjarra, “Ŋunhi ŋayi be Garraynydja dhiyalaŋumi ŋanapurruŋgala, ga nhäku warray dhuwala marinydja yukurra ŋuli buna? Bäpa'mirriŋuyu walalay ŋanapurruŋgala yukurranha ŋuli ḻakaranha ŋunhi Garrayyu ŋäthili djäma ŋunhala Yetjipŋura yindi bathala; ŋayi walŋakuŋala ŋanapurrunha dhawaṯmaraŋala ŋulaŋuru miriŋuwala goŋŋuru, bala yana gäŋalana lili dhipalana wäŋalili. Yurru wanhakana dhika Garraynydja? Marrtjinana ŋayi dhikana‐wala winya'yurrunana? . . . gonha'yurrunana ŋanapurrunha gupaḏalnha? Dhuwalana gay' ŋanapurrunydja, goŋŋura nhina yukurra dhiyakalana Midiyanbuyŋuwalana.”
Bala ŋayi Garraynydja waŋanana Gitiyannha bitjarrana, “Gatjuy nhe marrtjiyana. Nhena yurru walŋakuma ŋunha Yitjuralpuyŋunhanydja, dhawaṯmaramana yurru walalanha ŋurukala Midiyanbuyŋuwalanydja. Dhuwalana ŋarra yukurra nhuŋu djämanydja wekamana, djuy'yunna nhuna.”
Ga ŋayi Gitiyandja waŋana bitjarra, “Garray, nhaltjanna dhika ŋarranydja yurru walŋakuma Yitjuralpuyŋunhanydja? Ŋunha ŋarrakunydja mala yaka warray ganydjarr‐ḏilkurru yolŋu'‐yulŋu, ganydjarrmiriwnha walala, ga ŋarranydja dhuwalanydja ŋula nhäna, gali'wuynha, balanyarana bitjan yothu'na. Ŋarranydja dhuwala yaka ganydjarr‐ḏumurru, yolŋu ga ŋurruŋu ŋarra yaka.”
Ga Garraynydja waŋana nhanukala, “Ŋarra yurru nhokala galki. Buŋana yana nhe yurru ŋunhi Midiyanbuynhanydja, dhawar'yunmaraŋana.”
Ga ŋayi Gitiyandja waŋana bitjarra, “Ŋuli nhe yuwalktja wal'ŋu Garray, ga milkuŋa ŋarraku, märr ŋarra yurru yuwalk gal'ŋu märr‐yuwalkthirri, ga marŋgithirri wal'ŋu nhuŋu.
Nhenydja galkurra dhiyala! Ŋarra bala marrtji yurru, ga ŋatha nhuŋu märrama.” “Ŋe, manymak,” bitjarra ŋayi Garraynydja, “Ŋarra yurru galkun dhiyala.”
Bala ŋayi marrtjinana Gitiyandja. Marrtjina ŋayi, ga ŋunhala märraŋala weyika' ga wäyin ŋanak ga ŋatha dämba, bala ŋayi lilina gäŋala. Gäŋalanydja ŋayi lili, bala wekaŋala Garraywuna ŋunhala dhuḏiŋura dharpaŋura.
Ga ŋayi Garraynydja waŋana nhanukala bitjarra, “Ŋunhamala gurrunharra ya', guṉḏalili ŋal'maraŋa dhuwali ŋatha dämba ga wäyin, ga dhuwali weyikany'tja wäyin guryunmaraŋa ŋapalilina ŋunhi wiripuŋulilinydja ŋathalili.” Bala ŋayi yuwalkthi Gitiyandhunydja bitjarra yana liŋgu dhärukku malthurruna.
Bala yana ŋayi Garrayyunydja mulkana dharpayuna, dharpa ŋunhi wapitja ŋal'yunmaraŋala ŋunhimalayi ŋathalili, bala ŋayi marrtjina dhunupa ŋunhi ŋäṉarrnydja gurthanydja dhawaṯthurruna warray ŋuliŋuru guṉḏaŋurunydja, bala nhäranana ŋunhi ŋathanydja ga wäyindja. Bala ŋunhi djiwarr'wuynydja yolŋu winya'yurrunana bena‐wala.
Bala ŋayi marrtjina Gitiyandhunydja wirrkina wal'ŋu dharaŋara, ŋunhi yuwalknha ŋunhinydja Garraynha ŋayipina; ŋayi waŋanana ŋunhi Gitiyandja bitjarrana, “Ŋunhanydja dhuwala Garray muka yuwalk. Liŋguna ŋarra nhäŋalana Garraynha bukuna wal'ŋu.”
Ga ŋayi Garrayyunydja waŋana ŋanya bitjarra, “Yaka beyaṉiyiya. Nhiniya yukirriya ŋoy‐yal'yurra. Nhina nhe yurru walŋa yukurra, yakana rakunydhirri.”
Bala yana ŋayi Gitiyandhu guṉḏana ŋal'‐ŋalmaraŋala ŋunhimalayi Garraywuna, bala ŋayi buku‐ŋal'yurruna yukurrana Garraywuna. Ga yäkunydja ŋayi ŋunhiyi nherrara wäŋanydja “Garraynydja dhuwala ŋoy‐yal'maranharamirri.” Ga ŋunhiyi guṉḏanydja yukurra dhärra yana ŋunha mukthun, ŋunhalaŋumi liŋgu wäŋaŋura.
Ga ŋulinyaramirriyu liŋgu munhaku Garray waŋana nhanukala Gitiyangala, bitjarra ŋayi waŋananydja, “Gatjuy marrtjiyana‐wala, ga ḏaw'‐ḏawyurrana ŋunhiyi guṉḏanydja malanha ŋunhi nhokala bäpa'mirriŋuyu ŋal'‐ŋalmaraŋala buku‐ŋal'yunarawu Bälwu, ga guḻk‐guḻkthurrana dharpanydja ŋunhiyi, ŋunhi walala ŋuli yukurra buku‐ŋal'yun ŋuriki miyalkku waŋarrwu Yatjarawu yäkuwu.
Bak‐bakmaraŋana warrpam'thurrana yanana bukmakkuŋana, ga ŋunhimalayi dharapullilinydja dhuḻ'yurra ŋal'‐ŋalmaraŋa guṉḏanha yuwalkŋuwuna waŋarrwu. Märraŋa bäpa‐ŋaliwa wäyin buliki', ga batharra ŋunhiliyi, buku‐ŋal'yurra ŋarrakuna.”
Yuwalkthi ŋayi Gitiyandja gaŋgathinana, märraŋala märrma' rulu nhanŋuway djämamirrinha walalanha, bala walala dhäruktja märraŋala ŋanyapinyay yana Garraynha. Ḏaw'‐ḏawyurrunana walala yanana ŋunhiyi waŋarrnhanydja malanha wiripu‐guḻku'nhanydja, ga buku‐ŋal'yurruna walala yukurrana ŋunhiliyinydjayi wäŋaŋura Godkuna. Yurru walala ŋunhi ḏaw'‐ḏawyurrunanydja munhakuna dhika; yaka ŋayi ḏaw'‐ḏawyurruna walupuynydja, liŋgu ŋayi beyaṉiyina nhanukalaŋuwu gurruṯu'mirriwu walalaŋgu ŋuriki, ga wiripu‐guḻku'wu ŋuriki yolŋu'‐yulŋuwu miṯtjiwu.
Munhakumirrina wiripuŋuyuna waluyu, walala yolŋu'‐yulŋunydja ḏurryurruna yakurrŋurunydja, nhäŋala ḏaw'‐ḏawnha ŋunhiyi Bälwunydja guṉḏanydja malanha, dhakaṉnha dhika ḏaw'‐ḏawyunarana, ga dharpa ŋunhi wiripu waŋarrwu dhäykawu ŋuriki Yatjarawu ḏaw'‐ḏawyunarana, djatthunarana, bala bathanarana.
Bala walala waŋanhaminana bitjanminana, “Yolthu dhuwalanydja bitjana yawungu?” Bala walala ŋäkulanydja maḻŋ'maraŋalanydja ŋanya warray Gitiyannha warray, ŋunhi Gitiyandhu warray gäthu'mirriŋuyu Djawatjkala warray, ŋayi warray ḏaw'‐ḏawyurruna ŋunhiyinydja.
Ga walala yolŋu'‐yulŋunydja waŋana Djawatjnha bitjarra, “Go, gäŋana lili be nhuŋuway gäthu'mirriŋunhanydja, ŋanapurru bumana ŋanya rakunyguna, liŋgu ŋayi yawungu ḏaw'‐ḏawyuna ŋanapurruŋgu waŋarrnha Bälnha, ga ḏaw'‐way djatthuna guḻk‐guḻkthuna ŋayi yawungu dharpa maḏayin'.”
Ga ŋayinydja waŋana Djawatjtja bitjarra warray walalaŋgala buku‐ruŋiyinmaraŋala, “Nhäku warray ŋilimurru yukurra dhuwala yolŋu'‐yulŋuyunydja gungama ŋapatjkuma waŋarrnha ŋilimurruŋguwaynydja? Ŋunhi ŋayi ŋuli Bäl yuwalktja wal'ŋu waŋarr, ŋayinydja yurru ŋanyapinyay ŋayi walŋakunharamirri. Ŋunhi ŋuli yolŋuyu ŋula yolthu ḏaw'‐ḏawyurru nhanbala Bälwa ŋunhi guṉḏa malanha, ga ŋayinydja ŋuli ŋayipi Bälyu dhä‐ḏir'yurru ŋunhiyi yolŋunha.”
Bala walala marrtjina gonha'yurrunana ŋanya Gitiyannhanydja, yakana walala ŋanya murrkayny'tja bumara.
Ŋuliŋurunydja dhäŋuru guḻku'na miriŋu bunana Midiyanbuyŋunydja; walala nyäṉ'thurruna bunharawu Yitjuralpuyŋuwuna. Walala buḏapthurruna ŋuriki mayaŋ'ku, ga wäŋaraŋalanydja walala ŋunhili wayalaŋura, Djitjaril yäkuŋura wäŋaŋura.
Bala yana Godthu wekaŋalana nhanŋuway birrimbirrnha garrkuḻuknhanydja Gitiyangalana; ŋunhiyi ŋayi birrimbirr bunana Gitiyangu, bala ŋanya guŋga'yurrunana. Bala ŋayi Gitiyan yukurrana ḻoḻthurrunana yiḏakiyinyarayuna, ḻuŋ'maraŋalana yukurrana nhanbalay ŋayi ŋunhi miṯtjinhana Manatjanhana bäpurru'nha, wäthurrunana walalaŋgu yukurrana. Ga bitjarrayi ŋayi djuy'yurruna dhäwu'mirrinha walalanha ḻuŋ'maranharawu ŋuriki wiripuŋuwunydja bäpurru'wu Yatjawu ga Djapalangu ga Napaliwu, dhiyaku walalaŋgu malawu yolŋu'‐yulŋuwu. Bala walala marrtjinana lili, bala yana manapanminana. Yo, Gitiyanguna malthurrunanydja marrtjina bena dhika dhaŋaŋnha miriŋunydja, guḻku'na mirithirrina dhika; walala yurru marrtji, bala walalana yurru buma gukuma ŋunhi Midiyanbuyŋunhanydja yolŋu'‐yulŋunha.
<range>
Yurru Gitiyandja waŋana Godkala Waŋarrwala bitjarra, “Ŋarranydja ḏukṯuk ŋarra yurru wirrki wal'ŋu marŋgithirri, ŋunhi nhenydja dhiyalaŋumi ŋanapurruŋgala. Dhuwala ŋarra yurru barrwaṉ' wäyinnha gurrunhandja dhipala munatha'lili miṉdhalarama. Gäthuranydja munhaku ŋarra nhuŋu ḏukṯuk, nhe yurru djuy'yurra wakuluŋgul', ga dhuwala yana waŋgany yurru wäyin barrwaṉ' yulukthirrinydja, ga bukmaktja munathany'tja yurru baṉḏany yukurra dhärra. Bitjanarayunydja ŋarra yurru wirrkina wal'ŋu marŋgithirri, ŋunhi nhe yurru yuwalkkuma wal'ŋu guŋga'yun Yitjuralpuyŋunha, ga wekama yurru ŋunha miriŋunhanydja ŋanapurruŋgalana goŋlili.”
<range>
Ŋulinyaramirriyu munhaku walala ŋorrana, ga djaḏaw'yurrunanydja, bala yuwalkthi maḻŋ'maraŋalanydja ŋunhi waŋgany ŋunhiyina barrwaṉ'nha wäyinnha yulukthinanydja, ga munathany'tja bukmaknha baṉḏanynha.
Ga Gitiyandhunydja waŋana Garraynha bitjarra, “Garray, yaka ŋarraku maḏakarritjthiyanydja, ŋarra nhuna waŋganynha yurru biyapul dhä‐wirrka'yun waŋa. Gäthuranydja munhaku ŋarra yurru gurrunhan dhuwala bulka' wäyinnha biyapul, yurru nhenydja djuy'yurra yurru wakuluŋgulny'tja, ga yulukthirrinydja yurru dhuwalana warrpam'nha munatha'na, ga dhuwalanydja yurru bulkany'tja wäyindja baṉḏany yukurra ŋorra.” Ga bitjarranydja yukurrana Gitiyandhu waŋana gatjarr'yurruna Godnha.
Ga yuwalknha bitjarranydja; munhakumirrinydja ŋunhiyi bulkany'tja wäyindja baṉḏanynha yukurrana ŋorrana yana, ga munatha'nha warrpam' yulukthinanydja ŋuriŋi wakuluŋgul'yunydja yurr'yurruna.
Yo, Gitiyandja ga nhanŋu miriŋunydja ŋorra'‐ŋurrana yukurrana ŋunhala galki mayaŋ'ŋura, galki walala yurru bunharamirrina ŋunhi Midiyanbuyŋuna miriŋu, ŋunhina walala ŋunhi walala yukurra nhina ŋunhili balkuwarra'ŋura galki bukuŋura Moray yäkuŋura.
Ga Garraynydja waŋana nhanukala Gitiyangala bitjarra, “Malanydja dhuwala nhuŋu guḻku' mirithirri. Ŋunhi ŋarra yurru Midiyanbuyŋunhanydja ŋunhanydja yolŋu'‐yulŋunha wekama nhumalaŋgalanydja goŋlili dhawar'maranharawuna bunharawu, ga dhiyaŋu ḏarramuwurruyunydja yurru waŋa bitjanna, ‘Dhuwalanydja ŋanapurruway yana dhawar'maraŋala, ŋanapurruŋgalay ganydjarryu,’ bitjanna yurru. Ḻakaraŋa nhe yurru walalaŋgu biyaka, ‘Ŋunhi nhe yukurra ŋula yol beyaṉiyirri, ga marrmarryun yukurra beyaṉiyinyarayu, gatjuy nhe yurru marrtji balayi roŋiyirri wäŋalilina.’” Ga guḻku'na yolŋu'‐yulŋu roŋi'‐ruŋiyinanydja, 22,000‐nha malanydja ŋunhi, gonha'yurrunana walala Gitiyannhanydja, bala marrtjina wäŋalilina. Yurru märr‐ḻurrkun'nha yukurrana nhinana ŋunhilinydja bäymanydja, 10,000‐nha mala.
<range>
Ga biyapul ŋayi Garray waŋana Gitiyangala, “Mukthun yana dhuwala guḻku' malanydja nhe yukurra ḏälkuma. Gatjuy, nhe yurru gäŋa walalanha bala ŋunhamala gapulili mayaŋ'lili, ga ŋunhala ŋarra yurru walalanha mala‐yarr'yundja yukurra, barrkuwatjkumanydja.”
Bala yuwalkthi Gitiyandhunydja gäŋalana walalanha bala ŋunhimala mayaŋ'lilina gapuwuna wurkthu'‐wurkthunarawu. Wiripu‐guḻkuny'tja ḏarramuwurru ŋunhi baḻa‐waḻapthurruna munatha'lilina, bala yukurrana nyamaḻŋ'‐dharranana ḻukananydja ŋäṉarryunna gapunydja, ga wiripu‐guḻku'yunydja yukurrana ḻukana gurrum' yana; walala yukurrana goŋdhu dhiṯ‐dhiṯthurruna gapu, bala bulnha yana ḻukana yukurrana gurrum'thurruna.
<range>
Ga Garraynydja waŋana nhanukala bitjarra, “Ma', nhe gurrunharrana dhuwalanydja wiripu‐guḻku'nhanydja ŋunhi walala yukurra ḻuka gurrum'thun, dhipala bala wiripulili gali'lili, ga dhuwalanydja walalanha wiripu‐guḻku'nhanydja ga dhipala wiripulilina gali'lili.” Bala ŋayi yuwalkthi Gitiyandhunydja guḻk‐guḻkthurruna, barrkuwatjkuŋala ŋunhiyi miriŋunhanydja walalanha märrma'kuŋalana miṯtji, ga miṯtjinydja ŋunhi ḻurrkun'nha yana, 300‐nha ŋunhinydja walala ŋunhi walala yukurrana gurrum'thurruna gapu ḻukana. Ga Godtja waŋana bitjarra, “Dhuwalanhana ḻurrkun'nhana miṯtjinha ŋarra yurru walŋakumanydja Yitjuralnha. Ga wiripu‐guḻku'nhanydja dhuwala djuy'yurrana walalanha wäŋalilina.” Bala yana yuwalknha walalanydja marrtjinana ŋunhiyi wäŋalilina, ga ŋunhina liŋgu märr‐ḻurrkun'nha nhinananydja miṯtjinydja. Yurru Midiyanbuynydja walalanydja nhinana yukurrana märr‐galki wäŋaŋura, ŋunha galki buku'‐wukuŋura ŋoyŋura, yurru malanydja ŋunhi miriŋunydja dhaŋaŋnha biyapulnha wal'ŋu dhika.
<range>
Ŋulinyaramirriyu munhakuna Garrayyu waŋana Gitiyannha bitjarra, “Gaŋgathiyana, bala yana marrtjiyana. Marrtjiyana ŋunhana‐wala ya' yarrupthurrana ŋunhimalana wäŋalili walalaŋgalana, liŋgu ŋarranydja yurru wekama nhokalana goŋlili ŋunhayi miriŋunhanydja.
Ŋuli nhe yukurra beyaṉiyirrinydja, ga nhenydja yurru marrtjiya nhepi gayul, ga buthuru‐witjurra marrtjiya; nhe yurru ŋämana nhaltjan walala yukurra yurru waŋanharamirri, ga ŋuriŋiyi dhärukthu nhe yurru ganydjarrmirriyirrina, bala nhe yurru yakana beyaṉiyirri biyapulnydja.” Bala Gitiyandhu garr'yurruna nhanŋuway ḏarramunha, bala maṉḏa marrtjinana, yuḻwutjtjurrunana maṉḏa marrtjina bala ga‐ga‐ga‐ga‐ga‐a‐a, ga galkithina ŋunhi wäŋa. Bala maṉḏa biyapul gaḻ'yurruna marrtjina bala yuḻwutjtjurruna, ga ŋunhilina waŋganyŋurana ḏalwaḏalwa'ŋura maṉḏa yukurrana baḻapthurrunanydja, ŋäkulana maṉḏa yukurrana.
<range>
<range>
Bala maṉḏa ŋäkulana dhäruknha, ŋayi waŋganydja ḏarramu waŋana nhanukalaŋuwala ḻundu'mirriŋuwala bitjarra, “Way, bukaway'yina ŋarra dhuwala. Nhäŋala ŋarra bukaway'kurru, ŋayi nhinana lili djarrarrayurruna ŋatha dämba ŋomaṉara, bala nhinana lili djarrarrayurrunana ga‐ga‐ga‐ga‐ga‐a‐a, ga wutthurruna dhuwala ya', dhä‐muŋdhurruna ḏalwaḏalwa'na yana.”
Bala ŋayi ŋunhi ḻundu'mirriŋunydja wirrkina ṉirryurruna, bitjarrana waŋana, “Wä‐ä‐äy! Dhuwalanydja dhuwala mayali' Gitiyannhana yukurra ḻakarama, ŋayi yurru marrtjina dhika lili, ga bumana ŋilimurrunha. Godthu yurru wekama nhanukalana goŋlili ŋilimurrunhanydja Midiyanbuyŋunhanydja.”
Yo, Gitiyandhunydja ŋäkulana yukurrana ŋunhala warraŋulnha, yurru ŋayi wirrkina dhika goŋmirriyinanydja, buku‐ŋal'yurrunana Godkuna. Bala yana ŋayi marrtjina wäŋalilina roŋiyina walala‐miṯtjiwalanydja, nhanukalaŋuwalanydja miriŋuwala, bala marrtjinana waŋanana walalanha, “Way walala! Gaŋga'‐gaŋgathiyana ma'! Liŋguna ŋayi Godthunydja wekaŋalana ŋunhiyinydja miriŋunha ŋilimurruŋgalana goŋlili.”
Ga bukmak ŋunhi miriŋunydja ḏurryurrunana, ga ŋayi Gitiyandhu weka'‐wikaŋalanydja walalaŋgala goŋlilinydja gurtha‐ŋäṉarrmirri djarraṯawun', yurru ŋäkirrmaranharanydja rupa'mirri, ga yiḏakinyara barrkuwatj yana walalaŋgala rarr'yurrunanydja ŋayi Gitiyandhu. Ga guḻk‐guḻkthurrunanydja walalanha marrtjina ḻurrkun'lili ŋurruklilinydja, yurru yakana walala gäŋala ŋula gara, yiki ŋula nhä goŋdhu; ŋunhina liŋgu yana djarraṯawun'nha ga yiḏakiyinyarana.
Yo, munhakuŋga yana ŋunhi baḏak yulŋunydja, warumukka yana dhika, ŋayi Gitiyandja waŋana ŋurikala miriŋuwalanydja, “Go go, malthurrana walala ŋarraku. Ŋilimurru yurru marrtjina ga ḻiw'maramana walalaŋgu ŋunhiyi wäŋanydja gayul yana. Nhäŋanydja walala ŋarranha, ga ŋunhi ŋarra yurru nhaltjan djäma, nhumanydja yurru biyakayi bili yana.
Ŋunhi yurru ŋarra ḻoḻthun, ga nhumanydja yurru ḻoḻthundhi, ga ŋunhi ŋarra yurru yatjun, ga nhumanydja yurru biyaka yana liŋgu yatjurra mirithiya; ḏaw'yurrana ŋunhi banikin'tja, bala garrwarkuŋana ŋunhi baḏayalany'tja, ga mirithiyana yatjunmiyanydja, waŋiya biyakana. ‘Dhuwalanydja yiki Garraywuna ga Gitiyanguna.’” Bitjarra ŋayi Gitiyandhu ḻakaraŋalanydja yukurrana walalambala.
Bala yana Gitiyan ga nhanŋu miriŋunydja marrtjinana bala ḻiw'yunmaraŋalana, ḏap‐gay ŋunhi wäŋanydja; walala marrtjina djingaryurrunanydja dhäruk mukthurrunana dhika, rirrakay mukthurrunana djingaryurruna yukurrana yana.
Ga Gitiyandja ḻoḻthurrunana nhanukalay ŋayi yiḏakiyuna ŋuriŋi, ga bukmakthunydja bitjarra yana liŋgu, bo‐o‐op bitjanmina dhika. Bala walala marrtjina bukmakthuna buḏaw'maraŋalanydja rrambaŋina, ga ŋunhi banikin'tja djalkthurrunana, buḏaw' bitjarrana, bala yana garrwarkuŋalana ŋunhi baḏayalany'tja. Ga baḏayalany'tja ŋunhi bena dhika räkukuŋalanydja bukmaknha ŋunhi wäŋanydja ḻiw'maraŋala. Ga bukmaknha waŋana yatjunmina yiŋgathinana dhika, “Dhuwalanydja yiki nhanŋuwaynha Garraywuna ga Gitiyanguna.”
Walalanydja Midiyanbuynydja gaŋga'‐gaŋgathinana dhika, ga wiṯthurrunana dhika beyaṉiyinyaminanydja, yatjunminana dhika wäthunminana; walala birrka'yurruna yana bini Yitjuralpuyŋuna ŋunhi wapthurru walalaŋgala wäŋalili. Bala walalawuynha ŋunhili bunharaminanydja buku‐munha'ŋurana, rakunygunhaminana yukurrana walalawuynha, bala‐lili'yunminana bunharamina, liŋgu Garrayyuna walalaŋgu guyaŋinyaranydja dhulmu‐waŋala bitjarrayinydja. Walala Yitjuralpuyŋunydja mukthurruna yana dhärrana marrtjina ŋulawitjarra wäŋakurru ḻiw'maraŋala walalaŋgala, yurru wiripu‐guḻkuny'tja Midiyanbuyŋu burakinana yukurrana rakunyguna walala‐miṯtjiwuŋuna ŋurikiŋi yana bäyma, ga wiripu‐guḻkuny'tja gundupuŋala winya'‐winyayurrunana.
<range>
Ga Gitiyandhunydja ga nhanukala miriŋuyunydja ŋuparayi walalanha, bala bumarana Midiyanbuyŋunhanydja ga walalaŋgu ŋurru'‐ŋurruŋunha ŋunhi, bala warr'‐warryurrunana yanana walalanha bena‐wala barrkulilina ŋuliŋuru wäŋaŋurunydja. Ga ŋuliŋurunydja dhurrwaraŋuru yakana walala biyapulnydja Midiyanbuyŋunydja roŋi'‐ruŋiyina lilinydja, ga yakana walala biyapulnydja mari‐wunana ŋuriki Yitjuralpuyŋuwunydja. Bala walala Yitjuralpuyŋunydja nhinanana yukurrana marimiriwŋurana.
<range>
<range>





















Bala walala Yitjuralpuyŋunydja waŋana Gitiyangala bitjarra, “Ŋanapurrunydja ḏukṯuk nhe yurru ŋanapurruŋgu ŋurruŋu yukurra dhärra, bitjan nhenydja yurru ŋanapurruŋgu buŋgawana wal'ŋu giŋnha, liŋgu nhe walŋakuŋala ŋanapurrunha ŋurukala Midiyanbuyŋuwalanydja goŋŋuru. Ga ŋunhi yurru nhe bäyŋuthirri, rakunydhirri nhe yurru, ga nhuŋu yumurrku'na yurru nhokala dharapulŋuranydja djingaryun yukurra, ŋanapurruŋgu ŋurruŋuyirri yurru.”
Ga ŋayi Gitiyandja waŋana bitjarra, “Ŋarranydja yurru yaka buŋgawa nhumalaŋgu, ga ŋarraku gäthu'mirriŋu yaka nhumalaŋgu yurru buŋgawayirri; Garray dhuwala ŋayipi yurru nhumalaŋgu buŋgawanydja, ŋayipina waŋganynha.”
Ga biyapul ŋayi Gitiyan waŋana, “Bukmakthu nhuma dhiyaŋu walalay gäŋa lili ŋarrakala ŋula nhä mel‐winya'mirrinydja girri', ŋunhi nhuma Midiyanbuyŋuwala djaw'‐djawyurruna.”
“Ŋanapurru yurru wekamana‐wala yana nhokala,” bitjarra walala ŋunhi yolŋu'‐yulŋunydja miṯtjinydja waŋana. Bala walala bukmaknha yurrum'thurrunanydja marrtjina, gäŋalana lili Gitiyangalana ŋunhi girri'na malanha, maŋutji‐winya'mirrinydja girri'.
<range>
Ga ŋuriŋiyi girri'yu ŋayi mel‐manaparana batharana, nyarra'yunmaraŋalana, bala djäma ŋula nhäna ŋuriŋi garwarrwarr'mirriyunydja girri'yu, märr yurru ŋayi dhatthunmirrina yukurra yurru ŋuriŋi dhapirrkmirriyuna dhikana wal'ŋu girri'yu. Yurru bukmaktja ŋunhi yolŋu'‐yulŋu Yitjuralpuyŋu marrtjina ŋunhimalana waŋganylilina, bala walalanydja buku‐ŋal'yurrunana yukurrana ŋurikinayi girri'wu, bitjarrana walala yukurrana ŋurru‐nherrarana ŋäthilina walalaŋgu Gitiyangu ga nhanukalaŋuwu yumurrku'wu. Yo, malthurrunanydja walala yukurrana märr‐ŋal'yurrunana nhanŋuwaynha Gitiyanguna, ga bitjarrayina walala ŋapayuna‐ŋurrkaŋala, gonha'yurrunana Godnhanydja ŋunhi ŋayina walalaŋgu yuwalkŋunydja ŋurruŋu.
Ga ḻatju' yukurrana wäŋa djingaryurruna ŋulinyaramirriyunydja, marimiriw nhämiriw, yana liŋgu‐u‐u 40 dhuŋgarranydja ŋupara, ga yana liŋgu ga Gitiyan rakunydhina.
<range>
<range>
<range>
<range>
Ga dhäŋuru ŋuliŋurunydja ŋunhi ŋayi rakunydhinana liŋguna Gitiyan, ga walala ŋunhi yolŋu'‐yulŋunydja biyapul ŋanydjaḻa'yurruna Godkalanydja, ga balayi buku‐ŋal'yurruna ŋuriki liŋgu Bälwu goŋbuywu waŋarrwu; yakana walala yukurrana buku‐ŋal'yurruna Garraywunydja, walalaŋgalaŋuwu Waŋarrwu walŋa‐ḏikṯikkunydja, ŋurikinydja ŋunhi ŋayi walŋakuŋala walalanha yukurrana ŋurikala miriŋuwala walalaŋgala.
<range>
Ga bitjarrayi bili walala yaka birrka'yurruna ŋanya Gitiyannha, ŋunhi ŋayi ŋuli guŋga'yuna walalanha yukurranha, ga djäka ŋamathanha wal'ŋu walalaŋgu. Ga ŋuliŋuru ŋunhi ŋayi Gitiyan rakunydhinana liŋguna, ga dharapulnydja nhanŋu märraŋala gäthu'mirriŋuyuna nhanukala Wapimalikthuna; ŋayina buŋgawakunharamina ŋanyapinyay ŋayi, märr ŋayina yurru buŋgawa. Yurru Wapimaliktja ŋunhi yätj yana gal'ŋu buŋgawa; warrpam'nha ŋayi bumara rakunyguŋalana gutha'mirriŋunhanydja walalanha nhanŋuway, bukmaknhana yana, liŋgu ŋayi ḏukṯukthina wirrki, ŋayipi yurru buŋgawayirri. Yo, ŋayi yukurrana dhärrana djäka ŋuriki yolŋu'‐yulŋuwunydja ḻurrkun' dhuŋgarranydja ŋupara, bala ŋayi rakunydhinana Wapimaliktja.


































































































































Ga biyapul ŋunhi Yitjuralpuyŋunydja miṯtji ŋanydjaḻa'yurruna, ga djäma yätjthi ŋunhi rom malanha, gonha'yurrunayi Garraynhanydja. Bala marrtjina miriŋuna bunana Bilitjiyawuy bäpurru' walalaŋgu, ga walalana märraŋala, bala buŋgawayinana walalaŋgu Yitjuralpuyŋuwunydja miṯtjiwu dhuŋgarranydja ŋupara 40.
Ŋulinyaramirriyu waluyu ḏarramu yäku Manawa yukurrana nhinana ŋunhalayi Yitjural wäŋaŋura, ga nhanŋu miyalktja ŋunhiyi yothumiriw, yaka yukurrana yothunha gurrukaŋala ŋayi.
Waŋganymirriyu waluyu Garraywu djiwarr'wuy yolŋu bunana nhanŋu ŋurikiyi miyalkku, rumbalnydja bitjan yolŋu yana; waŋananydja ŋayi ŋunhi djiwarr'wuynydja yolŋu bitjarra, “Way, dhuwala nhe yothumiriw, yaka nhe ŋula yothunha gurrukanha, yurru galki nhe yurru yothumirriyirrina yulŋunydja, ga yothunydja nhe yurru gurrukama ḏarramunha.
Yaka yana nhe yurru ḻukiya gapu ŋänitjiny'tja,
ga ŋunhi ŋayi yurru yothu dhuwala dhawal‐wuyaŋirrina nhokuŋu, nhenydja yurru yaka yana ŋanya marwattja gulkthurra, liŋgu ŋayinydja yurru dhuwalayi gänaŋuna wal'ŋu, ganaŋ'maranharana nhanŋuwaynha Godkuna yothu. Ŋayina yurru nhokala gäthu'mirriŋuyuna walŋakumanydja ŋunha Yitjuralpuyŋunhanydja, dhawaṯmarama yurru ŋurukala Bilitjiyapuyŋuwalanydja miriŋuwala, ŋunhi walala yukurra buŋgawayirri ŋuli nhumalaŋgu.”
Bala yana ŋayi ŋunhi dhäykanydja marrtjinana, bala ḻakaraŋala dhuway'mirriŋuwunydja bitjarrana, “Way, yolŋu dhuwala ŋarraku bunana dhäwu'mirri, ga rumbalnydja ŋayi ŋunhi balanyara bitjan dhawu'mirri ŋulaŋuru djiwarr'ŋuru, yurru yaka ŋayi ḻakaranhamina ŋarrakala yäkunydja.
Ŋayi ḻakaraŋalanydja ŋarrakala ŋunhi ŋarranydja yurru galki yothumirriyirrina, ga gurrukamanydja ŋarra yurru ḏarramunha yothu'nhanydja. Ŋayi ḻakaraŋalanydja ŋarraku, ŋarra yurru yaka ḻuka gapu ŋänitji, bili yothuny'tja dhuwala ḏarramunydja yurru ganaŋ'marama nhanŋuway Godku; ŋayinydja yurru nhanŋuway yana Godku yolŋu nhina yukurra, yana liŋgu ga rakunydhirri ŋayi yurru.”
Bala ŋayi Manawanydja nhanŋu dhuway'mirriŋunydja bukumirriyaŋalana Godnha, ga waŋana, “Garray, roŋiyinmaraŋa dhuwali dhäwu'‐gänharamirrinha liliyi, märr ŋayi yurru marŋgikuma ŋinyalanha, ḻakarama nhaltjan dhika ŋilinyu yurru ŋuthanmarama yothu'nha ŋamathamanydja wal'ŋu.”
Ga yuwalknha Godthu djuy'yurrunana ŋunhiyi dhäwu'mirrinhanydja liliyi, ŋayi maḻŋ'thurruna biyapul ŋunhala ŋurikala miyalkkala, ŋunhi ŋayi yukurrana nhinana ŋunhala dhulmu‐waṉarra'ŋura wäŋaŋura.
Bala yana ŋayi dhunupa ṉaŋ'thurrunana, ga garr'yurruna dhuway'mirriŋunhana nhanŋuway.
Ga ŋayinydja Manawanydja marrtjinana, bala waŋana bitjarrana, “Dhuwala nhe ḏarramunydja? . . . ŋunhi nhe dhäwu' gäŋala, ga ḻakaraŋala ŋarrakalaŋuwala miyalkkala?” Ga ŋayinydja waŋana, “Yo,” bitjarra.
Ga ŋayi Manawayunydja waŋana ŋanya bitjarra, “Ŋunhi nhuŋu dhäruk yurru dhawaṯthun yuwalktja wal'ŋu, ga nhä yurru dhiyaŋuyi ḏarramuyunydja djäma? Nhaltjurruna ŋayi boŋguŋu nhininydja yukurri?”
Ga ŋayinydja ŋuriŋi yolŋuyunydja buku‐ruŋiyinmaraŋala ŋunhi yäna liŋgu dhäruktja dhuḏakthunmina ŋunhi ŋayi ŋäthili ḻakaraŋala, “Dhuwalayi yothu yurru nhanŋuwaynha ganaŋ'maranharana Godkuna,” bitjarra.
<range>
Ga ŋayinydja ŋunhi Manawanydja waṉḏina, ga wäyinnha warray märraŋala nanikutnha ga ŋatha. Yurru ŋuriŋi dhäwu'‐gänharamirriyunydja yaka ḻukananydja ŋunhiyi ŋatha.
<range>
<range>
<range>
Bala ŋayi Manawayu gurrunharana yana ŋunhiyi ŋathanydja ŋunhimala guṉḏalilina, bala bathara Godkuna wekaŋala.
Ga ŋunhi ŋayi marrtjina ṉoluŋdhinana bala ŋatŋatthurrunana, bala ŋayinydja ŋunhiyi Garraywu dhäwu'mirrinydja dhawuṯthurrunana marrtjina djiwarr'lilina ŋulana ŋäṉarrkurruna. Bala ŋayi Manawayunydja dharaŋarana ŋunhi ŋunhiyinydja ḏarramu ŋayipi warray, yuwalktja ŋunhi wal'ŋu, Garray warray. Ga ŋayipi ŋunhi ga nhanŋu miyalk maṉḏa ṉepal‐nyilŋ'thurrunana, ḏupthunminana maṉḏa bukunydja munatha'lilina, bala maṉḏanydja yakana biyapulnydja nhäŋala ŋunhi djiwarr'wuynha yolŋunha.
<range>
Ga ŋayi Manawanydja waŋana dhäykawala nhanukalaŋuwala bitjarra, “Godthu yurru ŋitjalanha bumana, liŋgu ŋali mel‐ŋal'yurruna Garraywala.”
Yurru ŋayinydja dhäykanydja nhanukala waŋana bitjarra, “Yä‐ä‐äw. Yaka warray ŋayi yurru buma ŋitjalanha. Ŋunhinydja ŋayi märraŋala ŋitjalaŋguŋu mundhurr, ga ḻakaraŋala ŋayi ŋitjalaŋgu ŋunhi ḻatju' dhäwu'. Ŋilimurru yurru walŋa nhina, yaka rakunydhirri.”
Ga yuwalknha dhika ŋunhi miyalktja yothumirriyinana, ga ŋunhi ŋayi nhanukuŋu dhawal‐wuyaŋinanydja ḏarramu, ga yäkunydja ŋayi nherrara ŋanya Djämdjinnha. Ŋunhiyi yothu ŋutharana marrtjina, ga Godthunydja yukurrana gäŋala ḻatju'kuŋalana ŋanya, bala ŋayi ŋutharanydja marrtjina ŋunhi ŋutu'yinana dhikana ganydjarrnydja, ŋunhi ŋanya ganydjarrmirriyaŋala ŋayipi Godthu.
<range>
Waŋganymirri waluyu ŋayi Djämdjin marrtjina bala Diminalili wäŋalili yäkulili, ga ŋunhala ŋayi nhäŋala Bilitjiyapuyŋunha miyalknha, ḻatju'nha dhika rumbalnha miyalknha.
Ga ŋunhi ŋayi lilinydja roŋiyina ŋäṉḏi'mirriŋuwalanydja ga bäpa'mirriŋuwalanydja, bitjarrana ḻakaraŋalanydja ŋayi maṉḏaku, “Ŋunha Diminanydja dhäyka yukurra nhina ŋanya dhika buku‐ḻatju'na bäymana. Ŋarra ḏukṯuk ŋarra yurru märramana ŋanya. Ma' nhuma marrtjiyana, ga gäŋana lili ŋarraku; ŋayi yurru ŋarrakuna miyalktja ŋunha.”
Yurru maṉḏa ŋäṉdi'mirriŋunydja ga bäpa'mirriŋunydja waŋana nhanukala bitjarra, “Nhäku warray nhe yurru märrama ŋunhinydja dhäkaynha? Ŋunhinydja Bilitjiyapuyŋu warray. Nhe ŋuli märraŋu dhipuŋuru bäyma ŋilimurru miṯtjinha miyalknha, Yitjuralpuyŋunha yana, liŋgu ŋunhayinydja bäpurru' yaka warray yukurra buku‐ŋal'yun Godku Garraywu.” Ga ŋayi Djämdjindja waŋana bitjarrana, “Ŋurukuna liŋguna ŋarra ḏukṯuktja nhanŋuwaynha, ŋarra yurru märramana ŋanya.”
Yo, ŋulinyaramirriyunydjayi waluyu ŋunhiyi walala Yitjuralpuyŋu yukurrana nhinana ŋurikala Bilitjiyapuyŋuwala goŋŋura, walala yukurrana wäŋawu buŋgawayina ga Yitjuralpuyŋuwu yolŋu'‐yulŋuwu ŋuriki. Ga Garrayyunydja bulnha galkurruna yukurrana nhäŋala dhukarr, wanhawitjan ŋayi yurru dhukarrkurru yarrkmarama ŋunhiyi buma Bilitjiyapuyŋunha; ŋayi yurru buma dhawar'maramanydja Djämdjingalaŋukurruna ŋunhi.
Bala Djämdjin marrtjinana, malthurrunanydja ŋayi ŋäṉḏi'mirriŋuwu ga bäpa'mirriŋuwu bala Diminalilina. Ŋunhi walala marrtjina bala wäŋgaŋala dhukarr‐ŋupara, bala ŋayi ŋäkula läyin wäyin maḏakarritj, ŋayi marrtjina murryurruna.
Ga dhunupana ŋanya Djämdjinnhanydja Godkalanydja ganydjarryu monyguŋalana, bala ŋayi marrtjina ḏälthinana dhika, wuṉḏaŋarryinana. Bala ŋayi gatjpaḻ'yurrunanydja, baṯ‐gay mulkana ŋunhiyi wäyinnha läyinnhanydja, bala yana barr'maraŋalana nhanukiyingala goŋdhuna, bitjarrana dhuwala bitjan ŋuli yolŋuyu barr'maraŋu yutjuwaḻa' wäyin nanikut. Yurru ŋayi yaka ḻakaraŋala bäpa'mirriŋuwunydja ga ŋäṉḏi'mirriŋuwunydja ga ŋula yolku birrka'mirriwunydja.
Dhurrwaraŋuru ŋuliŋurunydja ŋayi Djämdjin marrtjinana bala, ga bunana ŋuriki miyalkkuna; wirrkina ŋayi ḏukṯukmirriyina nhanŋu märranharawuna ŋuriki miyalkku.
Ŋula nhämuny'nha walu djuḻkthurruna, bala ŋayi roŋiyinana balayi märranharawuna ŋurikiyi miyalkkuna. Marrtjinanydja ŋayi, ga biyapul ŋayi gatjpaḻ'yurruna nhänharawuna ŋurikiyi läyinguna ŋunhi ŋayi yawungu buma. Bala ŋayi nhäŋala ṉirryurrunana dhika, marrtjina guku warray ŋunhimala buṉbuŋalanydja läyingala rumballilinydja.
Bala ŋayi goŋdhuna dhiṯthurruna gukunydja ŋunhi ŋuliŋuruyi läyingalanydja, bala ḻukanana marrtjina bala, biḻaŋ'thurrunana. Ga wiripunydja ŋayi wekaŋala bäpa'mirriŋuwuna ga ŋäṉḏi'mirriŋuwuna, ga maṉḏanydja ḻukanayi ŋunhi. Yurru Djämdjindhu yaka ḻakaraŋala bäpa'mirriŋuwunydja ga ŋäṉḏi'mirriŋuwunydja ŋunhi ŋayi ŋunhiyi märraŋala guku ŋulaŋuru läyingala rumbalŋuru.
Yo, Djämdjingu bäpa'mirriŋu marrtjina ŋunhimalayinydja buṉbulilinydja, bala ŋayi Djämdjindhunydja ŋathana ŋäthilimirriyaŋala ŋurikala miyalkkalana bala'ŋura, walala yurru ḻuka nhanukala yukurra ḻundu'mirriŋuyu walalay, liŋgu ŋunhiyinydja walalaŋgu rom.
Bala ŋulinyaramirriyu 30 ḏarramuwurruyunydja withiyara ŋanya Djämdjinnha, Bilitjiyapuyŋuyunydja yawirriny'thu, bala walala ḻukanana yukurrana märr‐ŋamathinanana, rrambaŋina walala Djämdjindhuna.
Ga ŋayi Djämdjindja waŋana walalaŋgala bitjarra, “Ŋarra yurru nhumalanha waŋa mayali'kurru, ga ŋuli nhe yurru mayali' maḻŋ'marama warray dhipuŋuruyi, ga ŋarranydja yurru barrkuwatj yana nhumalaŋgu weka'‐wikama girri' ḻatju'mirrinydja. Ga ŋuli nhuma yurru yakanydja maḻŋ'marama mayali', nhumanydja yurru wekama ŋarranha girri', waŋga'‐waŋganydhu yana nhuma.” Ga walalanydja ŋunhi yuraŋala bukmak, waŋana bitjarrana, “Go waŋiya lili ŋanapurrunha, ḻakaraŋa ŋanapurruŋgu.”
<range>
Bala Djämdjindhunydja ḻakaraŋala bitjarrana, “Ŋuliŋuru ḻäwunhamirriwala dhawaṯthurruna ḻukanharamirrina, ga ŋuliŋuru ganydjarr‐ḏumurruwala dhawaṯthurruna ŋula nhä dhäkay‐djulŋi,” bitjarra ŋayi ḏe'ŋu‐ŋuparanydja walalaŋgu. Ga walalanydja yukurrana baḏak birrka'yurruna yawirriny'thunydja ŋuriŋi, ga ḻurrkun' walunydja ŋupara, ga yakana maḻŋ'maraŋalanydja walala nhä ŋunhi mayali' ŋayi ḏe'ŋu‐ŋupara walalaŋgu.
Ga wiripuŋuyuna munhayu ŋunhi Bilitjiyapuyŋu yawirriny' waŋana nhanukalaŋuwala miyalkkala Djämdjingalaŋuwala, “Mayali'‐wulaŋa nhe nhuŋuway dhuway'mirriŋunha ŋe', . . . ga maḻŋ'maraŋa nhanukala mayali' ŋunhiyi dhäruk, märr ŋanapurru yurru marŋgithirri. Ga ŋuli nhe yurru yakanydja ŋanapurruŋgu ḻakarama, marŋgikuma ŋanapurrunha, ŋanapurrunydja yurru dhuŋgur'yun nhokalaŋuwa bäpa'mirriŋuwa wäŋana, ga nhunapinyay. Nhäku nhuma maṉḏa ŋanapurrunha garr'yurruna dhipalanydja? . . . Nhe ḏukṯuk ŋanapurru yurru rarr'yun yana nhokalaŋuwu girri' dhuway'mirriŋuwu?” Ga bitjarra walala yukurrana waŋana ŋurikala dhäykawalanydja.
Bala ŋayi ŋunhiyi miyalktja marrtjinana withiyara Djämdjinnhana dhuway'mirriŋunhana nhanŋuway, bala ganurukurruna waŋana marrtjina ŋanya, “Yaka ŋarraku nhe yukurra märr‐ŋamathirrinydja dhuwala. Yana nhe yukurra ŋarraku ŋaramurrthirri ŋiniya! Ḏe'ŋu‐ŋupara nhe waŋana ŋarraku ḻundu'mirriŋunha walalanha, ga yakana nhe ḻakaraŋala ŋarrakunydja mayali' ŋunhiyi.” Ga ŋayinydja Djämdjindja waŋana bitjarra, “Bitjarraŋga liŋgu ŋarra yaka yana mäḻu'mirriŋuwanydja ga ŋäṉḏi'mirriŋuwanydja ŋarrakalaŋuwa ḻakaraŋala ŋunhiyi mayali'. Nhäku warray ŋarra yurru nhuŋunydja ḻakarama mayali'?” Bitjarrana ŋayi Djämdjindja waŋana.
Bala ŋayinydja ŋayaŋganynha ŋäthina ŋunhi nhanŋu miyalktja, ŋayaŋganynha nhinana ŋäthina 7 munhanydja ŋupara, ga yana liŋgu‐u‐u rom ŋunhiyi ŋathawuy dhawar'yurruna walalaŋgu. Yana liŋgu ga ŋunhina ḏaḏaw'yunaramirrina walu ŋayathaŋala, bala ŋayi ŋulinyaramirriyuna ḻakaraŋalanydja nhanbala ŋuripa miyalkpanydja, bili ŋayi yukurranha bitjanana liŋgu ŋuli waŋanhana ŋanya, “Ḻakaraŋa ŋarraku mayali',” bitjanana ŋayi yukurranha ŋuli. Bala ŋayi yuwalkthina ḻakaraŋalana Djämdjindhunydja ŋunhi mayali'na, ga dhunupana ŋayinydja ŋunhi dhäykanydja marrtjinana, bala ḻakaraŋalana walalambala ŋuripa yawirriny'pana.
Ga walalanydja martj‐gay martj‐martjtjurrunana lili, ga bunana Djämdjinguna, bala waŋana bitjarrana, “Liŋguna ŋanapurru maḻŋ'maraŋalana ŋunhi mayaliny'tja. Guku dhuwala dhäkay‐djulŋinydja, ga ganydjarr‐ḏumurrunydja ŋunhi ga läyin wäyin. Nhe maḻŋ'maraŋala guku läyingala.” Ga ŋayi Djämdjindja buku‐wakmaraŋala bitjarra, “Ŋunhi bini nhuma yaka warray djaw'yuna ŋarraku miyalknha, ga nhumanydja bini yaka warray maḻŋ'maranha mayali'.”
Bala wirrkina ŋayi Djämdjindja dhika ŋaramurryina. Dhunupa ŋayi dhika ganydjarrnha märraŋala gay', ŋutu'na bunana nhanŋu ganydjarr Garraywuŋuna nhanukuŋuwaynha, bala yana ŋayi marrtjinana, bala bumarana yolŋu'‐yulŋunha ḏarramuwurrunha Bilitjiyapuyŋunhananydja, 30‐nha miṯtjinhanydja ŋayi bumara rakunyguna. Bala ŋayi yup‐yupmaraŋalana ŋurikala walalaŋgala girriny'tja rumbalŋurunydja, bala gäŋala ŋunhiyinydja girriny'tja ŋuripana walalambala yawirriny'pana ŋunhi walala mayali' nhanŋu ḻakaraŋala. Yo, Djämdjindja wirrkina ŋaramurryina miyalkkunydja ŋuriki nhanukalayŋuwu, bala ŋayi gonha'yurrunana ŋanya, bala marrtjina balayi bäpa'mirriŋuwalana wäŋalili.
Ga nhanukala ŋurikala miyalkkalanydja bäpa'mirriŋuyu wekaŋala ŋanya ŋunhi miyalknhanydja wiripuŋuwana ḏarramuwa, Djämdjingalaŋuwa ḻundu'mirriŋuwana.
Ga liŋguna ŋunhiyi walunydja ŋatha‐ŋalwurruŋ'thinyaramirrina, ga ŋulinyaramirriyuna ŋayi waluyu Djämdjindja marrtjina balayi nhanukalaŋuwala miyalkkalanydja. Marrtjina ŋayi, bala waŋana miyalkkalaŋuwalana bäpa'mirriŋuwala bitjarra, “Ŋarra ḏukṯuk ŋarrakalaŋuwu miyalkku.”
Ga ŋayinydja ŋunhi bäpa'mirriŋunydja nhanŋu ŋurikiyi dhäykawunydja bitjarra waŋana, “Ŋarranydja nhuna birrka'yurruna yanapi nhe ŋaramurrthi yukirri nhanŋu mukthurru, yaka ḏukṯukthi, bala ŋarra wiripuŋuwana ḏarramuwa gathana ŋanya yawungu. Dhuwala wiripunydja gay', nhanŋu gutha'mirriŋunydja, ŋunhi ŋayi balanyara liŋgu ḻatju' dhika dhäyka. Nhenydja yurru dhuwalana märrama.”
Yurru ŋayinydja Djämdjindja wirrkina dhika maḏakarritjthina, bala waŋana bitjarrana, “Nhe yawungu ŋarranha mayali'‐wilkthun, ga biyapul nhe ŋarranha mayali'‐wilkthurrunayi. Nhuma dhuwala Bilitjiyapuyŋunydja yätjmirrina, ga ŋarranydja yurru bitjandhi bili yätjkumayi nhumalanha Bilitjiyapuyŋunhanydja.”
Bala ŋayi dhawaṯthurrunana marrtjina, bala galkara ŋayi wäyinnha waṯuyinyarana, 300‐nha ŋayi miṯtjinydja märraŋala, yurru wambalnydja ŋunhi walala bulka'‐ḏilkurru. Bala ŋayi ŋunhi walalanha wambalnydja maltja'‐maltjaṉana rrambaŋikuŋalana ḏäpthu'‐ḏapthunmaraŋalanydja, märrma'nha, ga märrma'nha, ga märrma'nha, bitjarra marrtjina bala ḏapthunmaraŋalanydja waŋganylilina.
Ga ŋunhimalayinydja wamballilinydja djin'kayŋulilinydja walalaŋgala, ga yaŋara'mirrina gurthana ŋayi ḏap‐ḏapmaraŋala walalaŋgala, bala ŋayi walalanha yänana‐wala yana djuy'yurrunananydja. Ga walalanydja ŋunhi wäyindja walala gundupuŋala bala bitjarra, ga bala bitjarra, wambal‐gurthamirrina walala, bala marrtjina nhäranana ŋunhi ŋathanydja birralinydja warrpam'nha, ga bitjarrayi bili yana borummirrinydja dharpa nhäranayi, raku'‐rakunydhinana.
Ga walalanydja Bilitjiyapuyŋunydja wirrkina dhika maḏakarritjthina, bala yana walala marrtjinana, ga bumara rakunyguna ŋunhiyi Djämdjingunydja dhäykanha, ga nhanŋu bäpa'mirriŋunha, ga wäŋanydja ŋunhi walala nhanŋu dhuŋgur'yurrunana.
Bala Djämdjindja wirrkina dhika maḏakarritjthina, bala waŋana bitjarrana, “Nhuma Bilitjiyapuyŋuyu walalay ŋarraku bumara dhäykanha, ga ŋarranydja yurru nhumalanhanydja bitjan yana liŋgu buku‐ruŋiyinmarama wirrkina wal'ŋu.”
Bala ŋayi bumarana gay' ŋunhi Bilitjiyapuyŋunhanydja wiṯthurrunana dhika, ga ŋuliŋurunydja dhurrwaraŋuru ŋayi marrtjina ŋunhana mathirralilina, ga ŋunhalana ŋayi nhinananydja yukurrana, galki Yetamŋura wäŋaŋura.
Ga walala Bilitjiyapuyŋunydja wäŋgaŋala ga ŋayan'‐dharrana bala'mirriwu ŋuriki wäŋawu Yetamgu.
Ga wäŋawuy ŋurikiyyinydjayi Djuda bäpurru' ḏarramu waŋana dhä‐wirrka'yurruna walalanha bitjarra, “Nhäku nhuma yukurra dhuwala ŋayan'‐dharra ŋanapurruŋgunydja?” Ga walalanydja buku‐ruŋiyinmaraŋala bitjarra, “Ŋunha ŋanapurru dhuwala ḏukṯuk Djämdjingu. Ŋanapurru yurru ŋanyanydja yätjkuma yana, bitjarra ŋayi ŋanapurrunha yätjkuŋala.”
Bala walalanydja ŋunhi Djudanydja ḏarramuwurru wäŋgaŋalana guḻku'na dhika mala'mirriŋuna yolŋu'‐yulŋu, wäŋgaŋalanydja walala yukurrana balayi ŋunhimala mathirralili, ga waŋana Djämdjingala bitjarra, “Bilitjiyapuyŋunydja ŋunha ŋanapurruŋgu buŋgawayirri yukurra. Nhäku warray nhe bumaranydja walalanha?” Ga ŋayinydja waŋana bitjarra, “Walala bumara ŋarraku miyalknha, ga yurruna ŋarranydja bumara walalanhanydja.”
Ga walala miṯtjinydja waŋana bitjarra, “Ŋanapurrunydja yurru nhuna dhuwala ḏapthunmaramana, ga wekama walalaŋgalana goŋlili; walala yurru bumana nhuna, ga ŋanapurrunhanydja gonha'yunna.” Ga Djämdjindja waŋana bitjarra, “Gatjuy, manymak muka. Yurru dhawu'‐nherrala ŋarrakala, märr nhumanydja dhiyaŋunydja walalay yurru yakana ŋarranhanydja buma.”
Bala walala waŋana bitjarrana, “Manymak, dhuwalana ŋanapurru yurru nhuna garrwi'yunna dhiyaŋu raki'yuna, ga gäma nhuna yurru, ga wekama ŋurikala walalaŋgala Bilitjiyapuyŋuwalana. Ga ŋanapurruwaynydja yurru yakayi buma nhuna.” Yo, walala ḏälkuŋalanydja yukurrana märrma' wuṉḏaŋarrnydja maṉḏanha dhika raki' maṉḏanha, yuṯana maṉḏanha, bala ḏapmaraŋalanydja ŋanya ŋuriŋiyi raki'yuna. Bala walala ŋanya dhawaṯmaraŋalana ŋuliŋuru mathirraŋurunydja, ga gäŋalana ŋurikala Bilitjiyapuyŋuwalana.
Marrtjinanydja walala yukurrana bala dhukarr‐ŋupara, gäŋala marrtjina Djämdjinnha, ga ŋunhi walala marrtjina galkithinanydja ŋunhi bala'‐mäypamirrililina wäŋalili, bala walalanydja nhäŋalana ŋuriŋi Bilitjiyapuyŋuyunydja, yurru walala gundupuŋalana gay', gumurr'yurrunana walalaŋgu, yatjunminana nhinana dhika lili märranharawuna nhanŋu Djämdjingu. Bala ŋayinydja marrtjina Djämdjindja ḏälthinana dhikana, ganydjarr ŋutu'na nhanŋu bunana Garraywuŋuna, yurru ŋayi marrtjina baṉdja maṉḏanha dhanatjthurrunana bitjarrana gay'; bala marrtjina yana rakiny'tja dhunupa gulk‐gulkthurrunana ḏaw'yurrunana.
Bala ŋayi Djämdjindhu nhäŋala ŋaraka wäyin duŋ'ki, yurru burumun'puy ŋayi ŋunhi ŋarakanydja. Bala ŋayi baḻapthurrunanydja, märraŋalana ŋunhiyi ŋarakanydja, bala bumarana marrtjina dhawar'maraŋalana 1000‐nhana miṯtjinha ŋuriŋiyina ŋarakayuna, yana liŋgu‐u‐u dhurr'maraŋalana yukurrana ŋunhi Bilitjiyapuyŋunhanydja yolŋu'‐yulŋunha.
Bala ŋayi Djämdjindhu yuṯana manikay maḻŋ'maraŋala, bitjarrana ŋayi bark‐barkthurrunanydja gam', “Dhiyaŋu duŋ'kiwala ŋarakayu ŋarra dhawar'maraŋala bumara 1000‐nha yolŋu'‐yulŋunha, dhurr'maraŋalana yukurrana waŋganylilina ŋurruklili ŋunhiyi rumbalnydja yolŋu'‐yulŋunha rakunymirrinhanydja.”
Ga liŋguna, bala ŋayi ḏupthurrunana ŋunhi ŋarakanydja ŋunhiwalana, ga ŋunhiyi wäŋanydja buku walala nherrara yäkunydja “Dhakal‐ŋaraka.”
Ga ŋuliŋurunydja Djämdjin ŋanhdharkthinana, wiṯthurrunana ŋayi dhika ŋanhdharkthinanydja, bala ŋayi Garraywalana wäthurruna, bitjarrana waŋananydja ŋayi, “Ŋarra bumara ŋunhi walalanha miriŋunha nhokala ganydjarryu, ga dhuwalana ŋarra gay rakunydhirrina marrtji ŋanhdharkthinyarayu. Wekaŋa ŋarranha go gapu, märr ŋarranha yurru ŋuruŋunydja ḏarramuyu miriŋuyunydja yakaŋga marrtji ga buma ŋarranha, ŋuriŋinydja ŋunhi walala yaka marŋgi nhuŋu.”
Bala yana Garrayyunydja munatha'na ḻurrthunmaraŋala ḻapmaraŋala, bala yana gapuna dhawaṯthurruna dhika, ḻatju'na dhikana ḏarrtjalknha ŋanyana gapu. Ga wurkthurrunana ŋayi yukurrana Djämdjindhu ŋuliŋuru gapunydja, yana liŋgu ga ŋoy‐yal'yurruna.
Yo, Djämdjindhu guŋga'yurrunanydja nhanŋuwaynydja miṯtjinha yolŋu'‐yulŋunha Yitjuralpuyŋunhanydja 20 dhuŋgarranydja ŋupara, yurru mukthurruna yukurrana yana Bilitjiyapuyŋuwala bäpurru'wala ŋunhi wäŋanydja dhärrana goŋŋura yukurrana.
Waŋganymirriyunydja waluyu ŋayi marrtjina Djämdjin bala wäŋalili yäkulili Gäthalili, marrtjinanydja ŋayi bala, dharr‐way nhäŋala dhäykanha, marramba'‐ḏumurrunha miyalknha, ga ŋayinydja Djämdjindja malthurrunana nhanbala, dhäykawalana ŋurikalana wäŋalili.
Ga ŋuriŋi yolŋu'‐yulŋuyunydja wäŋa‐ŋurikiynydja walalay ŋäkulana Djämdjinnha, ŋunhi ŋayi yukurrana gulŋiyina ŋunhiliyi ŋurikala dhäykawala wäŋaŋura bala'ŋura, bala walalanydja ŋunhi yolŋu'‐yulŋunydja gungaŋalana wäŋana nhanŋu, ḻiw'maraŋalana ŋunhiyi buṉbunydja, ga munha‐ŋuparana walala yukurrana dhukarr‐nhäŋalanydja, galkurrunanydja nhanŋu ŋuriki Djämdjingu dhawaṯthunarawuna. “Ŋilimurru galkun yana yukurra yurru nhanŋu, ga yana liŋgu ga djaḏaw'yun yurru, bala ŋilimurru yurru bumana ŋanya rakunygumana,” bitjarra walala waŋanharaminanydja.
Yurru ŋayi Djämdjindja liŋguna marrtjina gonha'yurruna ŋunhiyi balany'tja; buku‐rangu dhulmuyu munhayu dhika ŋayi gaŋgathina, bala marrtjina warraŋullilina dhawaṯthurruna, yurru maḻŋ'maraŋalanydja ŋayi ŋunhi wäŋa ḻoḻunydja dhurrwaranydja dhaḻ'yunarawuy warray. Yo, dhurrwaranydja ŋurikiy wäŋawuy ḻoḻunydja ŋonuŋnha bäymana dhika, ga ḏälnha bäyma, yurru ŋayi Djämdjindhu dhunupa ŋawatthurrunanydja ŋunhiyi dhurrwaranydja, yana ḻaw'maraŋalana nhanukalay ḻambarrlilina, bala yana gäŋalana nhinana bala bena‐wala barrkulilina wäŋalili ŋunhana ya', bala yana gurrunharanydja ŋal'maraŋala ŋunhana bukulilina, garrwarlilina ŋunhana wal'ŋu wäŋalili, galki Yiprunlilina.
Dhäŋuru ŋuliŋurunydja Djämdjindhu wiripuŋunhana miyalknha nhäŋala, Bilitjiyapuyŋunha yana miyalknha yäkunha Delalanha, yurru ŋayi wirrkina ḏukṯukmirriyinanydja nhanŋu ŋuriki dhäykawu.
Ga buŋgawa walala ŋurikiy Bilitjiyawuy bäpurru' waŋana ŋurikala miyalkkala Delalawala bitjarra gam'. “Nhämirri ŋuli nhe märraŋunydja ŋanya Djämdjinnha, märr nhe yurru mayali'‐wulama ŋanya, ga wekama ŋanapurruŋgalana goŋlili. Dhä‐wirrka'yurra ŋanya ŋe', nhäyu ŋayi yukurra ganydjarr‐ḏumurruyirri. Ga maḻŋ'maraŋa nhanukala nhaltjan yurru ŋunhi yolŋu'‐yulŋuyunydja ŋanya ganydjarr‐winya'yunmarama, nhäyuna. Ga ŋunhi nhe yurru ḻakaramanydja ŋanapurruŋgala, ga ŋanapurrunydja yurru marrtjina‐wala, ga ḏapmaramana ŋanya. Ga ŋanapurru yurru waŋga'‐waŋganydhu wekamanydja nhuŋu dhaŋaŋnha yana biyapulnha wal'ŋu rrupiyanydja.” Ga bitjarranydja ŋuriŋi yukurrana buŋgawayu walalay dhawu'‐nherrara rrupiya ŋurikiyi dhäykawu, bala ŋayi märraŋalana ŋanya Djämdjinnha.
Bala ŋayi waŋana ŋuriŋi dhäykayu, dhä‐wirrka'yurruna ŋanya Djämdjinnha bitjarra, “Wäy, nhäyu muka dhuwala nhuna yukurra ganydjarr‐ḏumurrukumanydja? Nhaltjanna yurru walala ŋula yolthu walalay ganydjarrmiriwyamanydja nhuna? . . . märr walala yurru ḏapmarama nhuna raki'yunydja?”
Ga Djämdjindja buku‐ruŋiyinmaraŋala waŋana bitjarra, “Ŋuli yurru walala garrwi'‐garrwi'yundja ŋarranha 7‐dhu raki'yunydja, ŋuriŋi bonarra'wuyyu raki'yu, ga yurruna ŋarra yurru ŋunhi ganydjarrmiriwyirrinydja, bitjan dhuwala wiripu‐guḻku' yolŋu'‐yulŋu.” Bitjarra ŋayi Djämdjindhu yukurrana ḻakaraŋala Delalawunydja ŋunhi dhäykawunydja, yurru yaka ŋayi yukurrana Djämdjindhu ŋunhi yuwalktja wal'ŋu ḻakaraŋala, yana ŋayi yukurrana warku'yurruna ŋunhi miyalknha.
Ga dhunupana ŋayinydja ŋunhi miyalktja marrtjina, bala ḻakaraŋala ŋuripa buŋgawawana walalambala, bala walalanydja rarr'yurrunana nhanbala 7 raki' bonarra'wuy, yuḏayuḏa yana. Ga gonha ŋayi Djämdjin yakurrthinana, bala ŋayinydja ḏapṯapmaraŋalana ŋanya ŋuriŋiyi bonarra'wuyyunydja raki'yu malanyŋuyu 7‐dhu.
Ga walalanydja ŋunhi Bilitjiyapuyŋunydja ḏarramuwurru dharra'‐dharrana marrtjina ŋunhala warraŋul, galkurruna nhanŋu Djämdjingu märranharawuna. Ga ŋayinydja Delalanydja waŋana yatjurrunana dhika, dhirr'yurruna ŋanya Djämdjinnha bitjarra, “Djämdjin gaŋgathiyana! Dhuwalana dhuwala Bilitjiyapuyŋunydja marrtji yukurra, märramana nhuna yurru.” Dhunupa ŋayi gaŋgathinanydja ŋuliŋuru yakurrŋuru, bala gulk‐gulkthurrunana yana ŋunhi rakiny'tja, waḏutjana gulk‐gulkthurrunana‐wala yana.
Ga miyalktja ŋunhi waŋana Djämdjingala bitjarra, “Nhäku nhe yukurra ŋarranha dhuwala warku'yundja? Yaka warray nhe ŋarraku dhuwala ḻakaraŋala yuwalkŋunydja. Nhaltjurru ŋuli nhuna dhika ḏapmaraŋu ŋula yolthu yolŋuyunydja? Ma' nhe ḻakaraŋana ŋarraku lili go.”
Bala ŋayinydja buku‐ruŋinyamaraŋala bitjarra warray, “Ŋuli walala ŋarranha ŋula yolthu ŋuli ḏapmaraŋu yuṯayu raki'yu, ga ŋarranydja ŋuli ganydjarrmiriwyina, bitjan dhuwala walala wiripu‐guḻku'.”
Bala ŋayipina Delalayuna märraŋala raki' yuṯa, wuṉḏaŋarrnha dhika raki', bala ḏapḏapmaraŋalana ŋanya Djämdjinnha. Yo, ŋunhi ḏarramuwurrunydja galkurruna yukurrana ŋunhala warraŋul, ga biyapul ŋayi ŋunhiyi miyalktja yatjurruna, “Djämdjin, dhuwalana Bilitjiyapuyŋunydja marrtji yukurra lili märranharawuna nhuŋu.” Ga dhunupa ŋayinydja Djämdjindja gaŋgathina, guḻk‐guḻkthurrunana rakiny'tja ŋunhi.
Ga biyapul ŋayi Delala waŋana nhanukala Djämdjingala bitjarra, “Wakal‐ŋurra nhe yukurra dhuwala ŋarrakala, yakana nhe yuwalkkuma yukurra ḻakarama ŋarraku. Ḻakaraŋa ŋarrakala, nhaltjurruna ŋuli dhika ŋula yolthu yolŋuyu ḏapmaraŋunydja nhuna?” Ga ŋayinydja waŋana Djämdjindja bitjarra nhanukala. “Nhäŋa ŋarranha marwat dhuwala weyin. Ga ŋuli yurru ŋula yolthu ŋarranha marwat bothu'yama ŋuruŋu girri'yu ŋunhi walala ŋuli dharpuma yukurra girri' baḻaŋgit; ga ŋuli yurru walala ŋarranha marwat warray ŋunhimalayi gurrunhan, ga ŋunhiyinydja bitjan ŋarra yurru ganydjarrmiriwyirrina, bitjan dhuwala wiripu‐guḻku' yolŋu'‐yulŋu.”
Yuwalkthi Delalayu yakurrkuŋalana ŋanya, bala ŋilitjara ŋunhi girri'lilina ŋunhiwalana marwattja ŋanya Djämdjinnha, bala ḏälkuŋalana yana ŋilitjara. Ga biyapul ŋayi yatjurruna waŋana, “Djämdjin gaŋgathiyana! Dhuwalana Bilitjiyawuynydja walala marrtji yukurra, märramana yurru nhuna.” Ga ŋayinydja dhunupa gaŋgathinana, ga dhayaḻana marwattja ŋayi ŋunhi.
Ga ŋayinydja waŋana dhäykanydja bitjarra, “Yakana dhuwala nhe ŋarraku yukurra märr‐ŋamathirri yuwalktja. Ḻurrkun'mirri nhe ŋarranha yukurrana warku'yurrunanydja. Yaka nhe ḻakaraŋala ŋarraku dhunupa, nhäyu nhuna yukurra wuṉḏaŋarrkumanydja.”
Bitjarrana liŋguna ŋayi ŋanya yukurrana walu‐ŋuparana ŋoy‐wulaŋalanydja waŋananydja, ga ŋayinydja Djämdjindja djawaryurrunana nhanukala dhä‐wirrka'yunarayu marrtjinyarayu. Bala ŋuliŋurunydja ŋayi nhanŋu yuwalknha wal'ŋu ḻakaraŋla,
waŋana bitjarrana gam'. “Yurruna ŋarra dhawal‐wuyaŋina, ŋarrakala ŋäṉḏi'mirriŋuyunydja ŋarranha wekaŋala ganaŋ'maraŋalana nhanŋuwaynha Godkuna, ga beŋuru liŋgu ŋunhi ŋarra dhawal‐wuyaŋina, ŋarranydja nhanŋuway yana Garraywu; yaka dhuwala yukurrana marwat ŋarraku gulkthurruna beŋuru bili. Ŋunhi ŋuli ŋula yolthu ŋarranha marwattja gulkthurru, ŋarranydja ŋuli ganydjarr winya'yurruna; ŋarra yurru ganydjarrmiriwyirrina yalŋgithirrina, bitjan dhuwala wiripu‐guḻku' yolŋu'‐yulŋu.”
Bala ŋayi Delalayunydja dharaŋarana ŋunhi ŋulinyaramirriyunydja nhanŋu ŋayi yuwalknha wal'ŋu ḻakaraŋala, bala ŋayi dhäwu'na djuy'yurruna ŋuriki buŋgawawuna walalaŋgu, waŋana bitjarrana, “Go marrtjiyana lili walala! Yuwalknha dhuwala ŋayi ḻakaraŋalanydja ŋarraku yana; marŋgina ŋarra liŋguna nhaltjan ŋilimurru yurru ŋanya ganydjarrmiriwyama, djaw'yun ganydjarr nhanukala.” Ga ŋunhi walala buŋgawamirrinydja yolŋu'‐yulŋu marrtjinana lili yana, withiyarana ŋanya gäŋala rrupiyana nhanŋu Delalawu.
Bala ŋuriŋi dhäykayu gayŋikuŋalana ŋanya Djämdjinnha makarrlilina nhanukalay ŋayi, bala wiripunydja ḏarramu marrtjina lili, bala gulkthurrunana marwatnha yukurrana ŋanya Djämdjinnha. Ga dhunupa yana ŋunhi ganydjarrnydja nhanukala winya'yurrunana.
Bala ŋayi biyapul wäthurruna waŋana bitjarra, “Djämdjin gaŋgathiyana. Dhuwalana Bilitjiyawuynydja marrtji yukurra märranharawuna nhuŋu.” Ga ŋayi Djämdjindja bira'yurruna yanapi ŋayi gaŋgathinya ŋuli waḏutja‐wala dhayaḻa, bitjanna ŋayi ŋuli ŋäthili. Yurru bäyŋuna. Maḻŋ'maranhamina ŋayi ŋanyapinyay ŋayi ŋunhi ŋayinydja yalŋgi'yinana, ganydjarrmiriwnha, balanyarana bitjan wiripu‐guḻku' ḏarramuwurru, bili Garrayyunydja ŋanya liŋguna gonha'yurrunana.
Bala walalanydja ŋuriŋi Bilitjiyapuyŋuyunydja ḏarramuwurruyu mulkanana ŋanya, bala bambaykuŋalana dharpuŋala maŋutjina maṉḏanha yana märrma'kuŋalana. Bala walala märraŋalana ŋanya, bala gäŋala ŋunha Gäthalilina wäŋalili. Ḏapmaraŋalanydja walala ŋanya djimuku'yuna raki'yu, bala ŋilitjara ŋanya ḻoḻulilina, ga ŋunhalana ŋayi yukurranha ŋuli djämanydja mirithinyana, ŋathana ŋuli yukurranha yarrwa'yuna birrali'na.
Yo, nhinananydja ŋayi yukurrana ŋunhala märr‐weyinŋumirrina, bala marrtjina ŋutharana marwattja biyapul.
Ga ŋuliŋurunydja dhurrwaraŋuru bala walala ŋunhi Bilitjiyapuyŋunydja buŋgawamirri yolŋu'‐yulŋu waŋanharamina bitjanminana, “Gul' ŋilimurru yurrum'marama dhuwala yolŋunha walalanha; ŋilimurru yurru ḻuŋ'thun ga märr‐ŋamathinyamirri yukurra waŋganyŋura, buku‐ŋal'yun yukurra yurru ŋilimurruŋgalaŋuwu waŋarrwu Daykungu.”
Yuwalkthi walala yurrum'maranhaminanydja, ga bukmak yolŋu'‐yulŋu yukurrana barkparkthurruna märr‐ŋal'yurruna ŋurikiyi waŋarrwu walalaŋgalaŋuwu, waŋananydja walala yukurrana bitjarrana, “Ŋilimurruŋgunydja dhuwala waŋarr Daykundja ganydjarr‐ḏumurru warray, garrwar wal'ŋu biyapul; Ŋayi wekaŋala ŋilimurruŋgu ŋunhi miriŋunha Djämdjinnha ŋilimurruŋgalana goŋlili.”
Bena dhika goŋmirriyinana yä‐ä‐ä, wiṯthurrunana walala, ga waŋanharaminana bitjanminana, “Go, ŋilimurru Djämdjinnha gäma dhipala lili, beyarrmakkuma ŋilimurru yurru ŋanya warku'yun.” Yuwalkthi walala gäŋalana ŋanya Djämdjinnha ŋunhimalayina wäŋalili, yurru bambaynhana walala gäŋalanydja lili ŋanya, bala ŋilitjarana, bala nherraranydja ŋunhiwala dhuḏililina guṉḏalili, yurru guṉḏa maṉḏanha ŋunhiyi yukurrana makarr djingaryurrunanydja ŋuriki buṉbuwu.
Djämdjindja waŋana gayul, giyalkiyal waŋana ŋunhi gurrmulnha ḏarramunha ŋunhi ŋayi ŋanya yurru marrtji bala waṉa‐gulama, bitjarrana ŋayi waŋananydja, “Nherrala ŋarranha goŋ maṉḏanha dhipala makarrlili bala'lili, ŋarra ḏukṯuk ŋarra yurru mulka,” bitjarra.
Yo, buṉbunydja ŋunhiyi ŋutu'na dhikana bathalana wal'ŋu, ga yolŋu'‐yulŋunydja ŋunhimala ḻuŋ'thurruna nhinananydja yukurrana biyapulnha dhaŋaŋnha, bena mala'mirriŋuna yolŋu yukurrana nhinana 3000 ḏarramuwurrunydja ga dhäykawurrunydja, dhaŋaŋnha biyapulnha miṯtjinydja, ga bukmak ŋunhi Bilitiyapuyŋuwu buŋgawamirri walala, walalanydja bukmak yana ŋunhi nhinananydja yukurrana ŋunhili waŋganyŋura buṉbuŋura, ga bukmakthu walala yukurrana warku'yurrunanydja ŋanya Djämdjinnha.
Bala yana ŋayinydja Djämdjindja bukukurru waŋana Godkala bitjarrana, “Garray, ŋarranhanydja guyaŋiya. Ganydjarr ŋarranha wekaŋana biyapul waŋganymirrina, märr ŋarra bumana dhuwala Bilitjiyapuyŋunhanydja bukmakkumana.”
Bala ŋayi Djämdjindhu makarrnydja ŋunhi maṉḏanha mulkana baṯ bitjarrana, bala yana ḏur'yurrunana ŋuriŋina ganydjarryuna, ga waŋananydja ŋayi yatjurruna bitjarrana, “Ŋarranydja yurru rakunydhirrina dhuwala manapa ŋanapurru Bilitjiyapuyŋu.” Ḏur'yurrunanydja ŋayi ŋunhi, ḏur' bitjarranydja, bala ŋayinydja marrtjina ŋunhi guṉḏanydja ḏaw'yurrunana buku‐yupthurrunana ŋunhi buṉbunydja warrpam'nha, dhurrtj' bitjarra muŋdhurrunanydja, bala dhä‐muŋdhurrunana ŋunhi yolŋu'‐yulŋunhanydja bukmaknhanydja, ga ŋayipinydja Djämdjindja rakunydhina ŋunhiliyina bili, dhambay ŋunhi yolŋu'‐yulŋu Bilitjiyapuyŋuna. Yo, ŋunhi ŋayi yukurrana walŋaŋga yana nhinana Djämdjin, ŋayi ŋuli bunha yukurranha yolŋu'‐yulŋunha ŋunhi Bilitjiyapuyŋunha guḻku'nhana, ŋunhi walala miriŋu Yitjuralpuyŋuwu. Ga ŋunhi ŋayi rakunydhinana‐wala, ga ŋunhalanydja ŋayi bumara dhaŋaŋnhana biyapulnha wal'ŋu ŋunhiyi miriŋunha.
<range>
Ga Djämdjingu gurruṯu'mirrinydja walala marrtjina lili, ga märraŋala ŋanya rumbal goŋliliyaŋala, bala djaw'yurruna balayi walalaŋgiyingalana wäŋalili; dhalkaraŋalanydja walala ŋanya ŋunhimalayi dhambay‐manapara bäpa'mirriŋuwala Manawawalana.


















































































































































Yo, Yitjuralpuyŋunydja ŋunhi miṯtji yukurranha ŋuli nhinanha buŋgawamiriw yana, bäyŋu walalaŋgu ŋula giŋdja yolŋu, liŋgu walalanydja ŋunhiyi miṯtji nhanŋuway Godku mala yolŋu. Yurru yakana walala ŋunhi yolŋu'‐yulŋunydja yuwalkkuŋalanydja yukurrana malthurruna Godku Garraywu; bukmaktja yukurrana yolŋu'‐yulŋu marrtjina nhanukiyingalana ŋayi ḏukṯukkurru, ga djämanydja‐wala ŋayi ŋuli nhanukingalay djälyu yana marrtjinya bala.
Yo, ŋäthili baman' yolŋu yukurrana nhinana wäŋaŋura Bithiliyim makarrŋuranydja Djudiya yäku Limalik, ga miyalktja nhanŋu yäku Näyumi, ga märrma' ḏarramu maṉḏa yothunydja maṉḏa Mälun yäku ga Djiliyan. Waŋganymirrinydja walala ŋunhiyi gonha'yurrunana walalaŋguwaynydja wäŋa, liŋgu ŋunhiyinydja wäŋa baṉḏanynha räwaknha, ŋathamiriwnha; walala marrtjina barrkumalana wäŋalili mulkurulilina, bala nhinanana walala yukurrana ŋunhiliyinayi mulkuruŋurana wäŋaŋura Mawapnha yäkuŋuranydja yana gurirri märr.
<range>
Yaka weyindja walala nhinana ŋunhiliyi, bala ŋayi rakunydhinana ŋunhiyi ḏarramunydja, ga dhäŋuru ŋuliŋuruyinydjayi nhanukala gäthu'mirriŋuyu maṉḏathu märraŋala miyalknha maṉḏanha Mawappuyŋunhana wäŋawuynha maṉḏanha, waŋganydja yäku ŋunhiyi Wopa, ga wiripunydja ŋunhi yäku Ruthnha.
<range>
Ga nhinananydja walala yukurrana ŋunhiliyi märr‐weyin, bala maṉḏa ŋunhiyi waku'mirriŋunydja maṉḏa Näyumiwu rakunydhinana yuṯa maṉḏa yana, bala ŋayinydja nhinana yukurrana dhuwaymiriwnha, ga bäyŋuna nhanŋu yothuny'tja.
Bala ŋayi guyaŋina Näyumiyunydja bala roŋiyinana nhanŋuwaynha ŋayi wäŋa, ŋunhi yukurrana ŋunhiliyinydjayi wäŋaŋura biyapulnha ŋatha ŋuthara, liŋgu Godthu bitjarra ŋunhiyi goŋmirriyaŋala wäŋanha, bala waltjaṉdhu yukurrana dharyurrunana yana biyapul. Bala Näyumiyunydja waŋanana maṉḏanha ŋunhiyi dhäykanha maṉḏanha bitjarrana, “Ŋarranydja yurru dhuwala gananna, bala marrtjina yurru roŋiyirri balayina ŋarrakiyingalana wäŋalili,” bitjarra. Yurru maṉḏanydja waŋana bitjarra warray, “Ŋilinyunydja yurru dhuwala marrtji rrambaŋi ŋilimurru,” bitjarra. Bala walala marrtjinana.
<range>
Martj‐martjtjurrunana walala marrtjina bala‐a‐a, ga gandarrŋura ŋayi waŋana Näyumi bitjarra, “Way maṉḏa, nhumanydja yurru roŋiyirrina balayi, ga nhiniya ŋunhili bäyma wäŋaŋura nhumalaŋgalayi ga gurruṯu'mirriwala walalaŋgala. Nhumanydja ŋunhi ŋarraku djäka ŋamathaŋala ŋunhiliyi wal'ŋu yana, bala yurru ŋayi Godthunydja nhumalanha goŋmirriyamana yana.
Biyapul nhuma yurru märranhamirri, ga nhina nhuma yurru yukurra djulŋithirri ŋunhiliyi nhumalaŋgala wäŋaŋura.” Bala ŋayi Näyumiyunydja dhurrwaraŋuru ŋuliŋuruyinydja wälkuŋalana maṉḏanha, bala yänguŋalana. Yurru maṉḏanydja ŋunhi yukurrana ŋäthina mirithina warray,
ga waŋana maṉḏa bitjarra, “Yakana ŋilinyu yurru roŋiyirri. Ŋilinyu yurru malthun yana nhuŋu; nhina ŋilimurru yurru rrambaŋi yana ŋunhili nhokala wäŋaŋura.”
Ga ŋayinydja Näyuminydja buku‐ḏuwaṯthurruna waŋana maṉḏanha bitjarra, “Buku‐djulŋi maṉḏa, nhuma yurru roŋiyirri yana. Nhäku warray nhuma yurru malthun ŋarrakunydja? Ŋarranydja dhuwala worruŋuna dhäyka, yakana ŋarra yurru bulunydja märrama. Yakana ŋarra yukirri biyapul gäŋu ŋarrakuway yothunha ḏarramunha, märranharawu nhumalaŋgu biyapulŋuwunydja. Ŋarranydja dhuwala wuyurrunana nhumalaŋgu mirithinana. Roŋiyirri yana nhuma yurru balayi nhumalaŋgalay wäŋalili.”
<range>
<range>
Bala maṉḏanydja mukthurruna warray yana ŋäthina yukurrana. Bala ŋayi Wopayunydja wälkuŋalana ŋanya Näyuminhanydja, bala gonha'yurrunana ŋanya, bala marrtjina roŋiyinana balayi nhanukiyingala wäŋalili, yurru ŋayinydja ŋunhi Ruthtja baḏak yana märr‐ḏikṯikthina nhanŋu Näyumiwunydja.
Bala ŋayi Näyumi waŋana bitjarrana, “Way, Wopanydja ŋunha liŋgu roŋiyinana, balayi marrtjinana ŋayi nhanukalaynha wäŋalili ga nhanukalaŋuwala waŋarrwala. Ga nhenydja yurru bitjan yana liŋgu marrtji, roŋiyirri nhuma yurru rrambaŋi.”
Ga ŋayinydja Ruthtja waŋana buku‐wakmaraŋala bitjarra, “Buku‐djulŋi, yaka nhe ŋarranhanydja djuy'yurra roŋinyamaraŋa. Ŋarranydja yurru dhuwala malthun nhuŋu yana, ga nhina ŋarra yurru ŋunhili nhokala wäŋaŋura. Nhuŋunydja yurru ŋunhi gurruṯu'mirri walala balanyarayi yana gurruṯu'mirriyi ŋarrakunydja, ga nhuŋunydja God yurru ŋarrakunydja God yana.
Ŋarranydja yurru nhina ŋunhiliyi mukthunna yana, ga yana liŋgu ga rakunydhirri ŋarra yurru, ga dhalkaramanydja ŋarranha yurru ŋunhiwalayi galki yana nhokala.”
Bala ŋayi Näyumiyunydja dharaŋarana, ŋunhi ŋayi Ruthtja liŋguna märr‐nherraṉmina nhanukala Näyumiwalana, bala ŋayi yakana ŋanya biyapulnydja waŋana yänguŋala balayi roŋinyamaraŋalanydja.
Bala maṉḏa ŋunhiyi maṉḏa märrmany'tja marrtjinana‐wala‐yana rrambaŋithinana, yana liŋgu‐u‐u ga bunana maṉḏa Näyumiwala wäŋaŋura Bithiliyim yäkuŋura. Walala ŋunhi wäŋawuy ŋurikiy yolŋu'‐yulŋuyunydja nhäŋalana maṉḏanha, bala bitjarrana waŋana, “Yol ŋunhanydja yolŋu? Yuwalk ŋayi ŋunha Näyumi yulŋunydja? . . . wo wiripu ŋunha?”
Bala Näyuminydja waŋana bitjarra, “Yaka ŋarranha ḻakaraŋa Näyumi biyaka, liŋgu dhuwaliyinydjayi yäku mayali' bitjan galŋa‐djulŋithinyamirri; ḻakaraŋa ŋarranha yäkunydja ‘Mära’ biyakana, liŋgu dhuwalayinydjayi mayali' yäku ŋayaŋu‐yätjthinyaramirri, liŋgu yuwalk yana ŋarra ŋayaŋu‐yätjthinanydja.
Ŋunhi ŋarra ŋäthili gonha'yurruna dhuwala wäŋa, ŋarranydja marrtjina ŋunhi dhaŋaŋmirri yana, ga roŋiyinanydja ŋarra lilinydja dhäparknha nhämiriwnha, liŋgu Garrayyu ŋarrakunydja wekaŋala mari bathala warray.”
Yo, ŋunhiyi maṉḏa märrma' roŋiyina ŋunhimalayinydja wäŋalili ŋuriŋina liŋgu waluyu ŋunhi ŋatha‐gulkthunaramirriyuna, bala ŋayi Näyumi nhinanana yukurrana ŋunhiliyi wäŋaŋuranydja, ga ŋunhiyi mulkuru yolŋu Ruth nhinana yukurrana galkina nhanukala Näyumiwalana.
Ga ŋunhili wäŋaŋura yolŋu yukurrana nhinana biyapulnha ŋayi ḻukunydja yäku Bawatj, ga gurruṯu'mirrinydja ŋayi ŋunhi Näyumiwalaŋuwu dhuway'mirriŋuwu ŋuriki rakunygu.
Waŋganymirri ŋayi Ruth waŋana Näyumiwala bitjarra, “Ŋarranydja yurru dhuwala marrtji, ga wapmarama ŋarra marrtji yurru ŋatha. Malthundja yurru ŋarra marrtji ŋuriki ḏarramuwu ŋunhi ŋayi marrtji yurru gulkthun bala ŋunhiyi ŋatha. Ŋarranydja yurru marrtji, bala wapmaramana bäythinyarawuynha.” Bala Näyuminydja waŋana, “Yo manymak,” bitjarra.
Bala ŋayi marrtjinana Ruthtja ŋula yolkalana yana gärullili, bitjarra liŋgu walu‐ŋupara ŋayi djämanydja yukurrana, wapmaraŋala ŋunhiyi ŋathanydja, malthurruna marrtjina ŋuriki djämamirriwu walalaŋgu. Yo, ŋunhiyinydjayi wäŋa ŋathamirrinydja ŋunhi ŋurikiyi ḏarramuwu yäkuwu Bawatjkuna, yurru Ruthtja yaka marŋgi ŋurikiyi.
Ga yalalaŋumirriyunydja ŋayipina ŋunhinayi Bawatjnha yäku marrtjina ŋunhimalayi wäŋalili, bala ŋayi waŋana ŋuriki djämamirriwunydja walalaŋgu bitjarra, “Garrayyunydja nhumalanha yurru goŋmirriyama,” ga walalanydja bitjarra yana liŋgu buku‐ruŋinyamaraŋala nhanŋunydja dhäruk.
Bala ŋayi Bawatjthu dhä‐wirrka'yurruna ŋunhi djämamirrinhana walalanha, “Yol ŋunhanydja dhäyka?” bitjarra.
Ga walalanydja buku‐wakmaraŋala bitjarra, “Ŋunhanydja dhuwala dhäyka mulkuruna ŋurukuynha Mawappuynha wäŋawuy. Ŋunhayinydja yawungu ŋayi marrtjinya lilina, Näyumi maṉḏa yawungu bunanha.
Bitjarra liŋgu ŋayi yukurrana ŋunha malthurrunanydja ŋanapurruŋgu, ŋatha marrtjina wapmaraŋala walu‐ŋupara dhuwala, ga djämanydja ŋayi wirrki yana wal'ŋu, ga ŋunhanydja ŋayi dhiyaŋunydja‐wala nhinana yukurra ŋoynha, gurriri yana.”
Bala ŋayi Bawatjtja marrtji, bala guwatjmanna ŋanya, ga bitjanna waŋanydja ŋayi Ruthnha, “Way miyalk, bitjan liŋgu nhe yurru yukurra marrtjinydja dhipala, ŋathanydja yurru nhe märrama yukurra dhiyala bitjan liŋgu. Yaka marrtjiya ŋula wiripuŋuwalanydja wäŋalili; galki yana marrtjiyanydja ŋarrakalaŋuwala djämamirriwala walalaŋgala, yaka walala yurru nhuna ŋula yätjkumanydja. Ŋunhi nhe yurru ŋanhdharkthirrinydja, ga marrtjiya balayi walalaŋgala gapuwunydja ḻukanharawu.”
<range>
Ga ŋayinydja Ruthtja buku‐nyilŋ'thurruna nhanŋu Buwatjku, ga waŋana ŋanya bitjarra, “Way, nhäku warray dhuwala nhe bitjandhinydja yukurra ḻatju'kumanydja dhikanydja waŋa ŋarraku? Ŋarranydja dhuwala mulkuru yolŋu.”
Ga ŋayinydja Buwatjtja waŋana bitjarra, “Ŋarra ŋäkula nhuna yulŋunydja. Nhenydja ŋunhi ŋunhalanydja dharray dhika ḻatju'kuŋala nhanŋu Näyumiwu ŋarrakalaŋuwu gurruṯu'mirriwu. Nhanŋunydja ŋunhi dhuway'mirriŋu rakunynha, ga nhepi ŋunhi gonha'yurruna nhuŋuway gurruṯu'mirrinhanydja walalanha ga wäŋanha, bala nhe yukurra nhina dhiyalaŋumina mulkuruwalana wäŋaŋura, bämara'mirrina nhanŋu Näyumiwu.
Garrayyunydja yurru nhuna mirithirri yana guŋga'yun goŋmirriyama, liŋgu nhenydja yawungu dhuwala marrtji dhipalayinayi nhanukalaynha wäŋalili; ŋayi yurru nhuna gunganhamirriyamanydja, ga nhe yurru walŋana nhina yukurra nhanukalana djäkaŋura.”
Ga ŋayinydja Ruthtja waŋana bitjarra, “Ḻatju'na nhenydja dhuwala ḏarramu,” bitjarra ŋayi. “Dhiyaŋi nhokala dhärukthunydja nhe ŋarranha bitjarra marrparaŋ'kuŋalana, bäy warray ŋarra ŋula yolnydja yolŋu, gali'wuynydja.”
Ga ŋuriŋi ḏämbuyunydja waluyu ŋayi waŋana Bawatjthu bitjarra ŋanya Ruthnha, “Go marrtjiya lili, ga nhiniya dhiyala galki ŋanapurruŋgala, nhenydja yurru ḻuka yukurra ŋatha ŋanapurruŋgalana galki.” Bala ŋayi nhinana, bala ḻukanana ŋayi ŋathanydja walalaŋgalana, rrambaŋina walala marrtjina ḻukana, ga ŋayi ŋuriŋiyi Bawatjthu wekaŋala ŋatha balwurnha nhanŋu. Ḻukana ŋayi marrtjina ŋuriŋi‐i‐i Ruththunydja, ga maranhuyina ŋayi gana'na, ga wiripunydja ŋayi bäythinyarawuynydja ga gonha'yurrunana.
Ga biyapul ŋayi roŋiyina balayi djämalili, wapmaraŋala marrtjina ŋunhiyi bäythinyarawuy ŋatha. Ga biyapul ŋayinydja Bawatjthunydja waŋana bitjarra ŋunhi djämamirrinha walalanha, “Gonha'yurra marrtjiya bala wiripunydja muṉguy malanha nhanŋu, märr ŋayi yurru marrtji wapmarama guḻku'.”
<range>
Bala ŋayi Ruththunydja wapmaraŋalana marrtjina ŋunhi ŋathanydja, yana liŋgu ga walu gärrina milmitjpayina, ga biyapulnha ŋayi mirithirrina guḻku' gäŋalanydja.
Gäŋalanydja ŋayi ŋunhiyi ŋathanydja dhimbuluŋ'mirrina biyapulnha, bala milkuŋala Näyumiwalana.
Bala ŋayi Näyuminydja waŋana bitjarrana, “Way, nhä dhuwala guḻkuny'tja. Wanhami dhuwala nhe wapmaraŋalanydja? Yolkala nhe ŋunhi wäŋaŋuranydja djäma yukurrana? Godthunydja yurru ŋunhinha ḏarramunha goŋmirriyama mirithirrina yana, liŋgu ŋayi bitjarrayi guŋga'yurruna nhuna,” bitjarra ŋayi Näyumiyunydja. Ga ŋayinydja Ruthtja waŋana ḻakaraŋala bitjarra, “Djämanydja ŋarra yukurrana dhuwala ŋunhalayi waŋganygala ḏarramuwala wäŋaŋuranydja, Bawatjkala yäkuwala.”
Ga ŋayinydja Näyuminydja waŋana bitjarra, “Ŋunhiyinydjayi ḏarramu Bawatjtja gurruṯu'mirri, galkiwuynha yanana ŋanapurruŋgu, ŋunhiyina ŋayina yukurra yurru djäka ŋitjalaŋgunydja. Godtja dhuwala manymak mirithirri ŋayi, ŋunhi ŋayi yukurra djäka ŋuli walŋamirriwu, ga guyaŋirri ŋunhinha rakunymirrinha. Godthunydja yurru goŋmirriyama mirithirri yana wal'ŋu ŋunhiyi Bawatjnhanydja ḏarramunha.”
Ŋayi Ruththunydja ḻakaraŋala nhanŋu Näyumiwu bitjarra, “Bawatjtja waŋana bitjarra ŋunhi ŋarra yurru yukurra djäma bitjan liŋgu ŋunhalayi liŋgu nhanukalay yana wäŋaŋura, yana liŋgu ga dhawar'yun yurru ŋayi dhuwalayi walu ŋatha‐gulkthunaramirri,” bitjarra.
Ga ŋayi Näyuminydja waŋana bitjarra, “Mukthurra yana djäma yukirriya ŋunhili liŋgu Bawatjkala wäŋaŋura. Ŋayi yurru nhuŋu ŋarambiya'‐nherraṉmirrinydja, ga yakana yurru nhuna ŋula yolthu ŋayaŋu‐yätjkumanydja ŋunhiliyi.”
Bala bitjarrana liŋgu walu‐ŋupara ŋayi yukurrana djämanydja Ruththu ŋunhili Bawatjkalanydja wäŋaŋura, wapmaranhanydja ŋayi ŋuli marrtjinya biyapulnha dhaŋaŋnha wal'ŋu dhikana, yana liŋgu ga ŋatha ŋunhi dhawar'yurruna warrpam'. Ga bitjarrana liŋguna ŋayi yukurrana nhinananydja ŋunhilina liŋgu Näyumiwalana wäŋaŋuranydja.
Waŋganymirrinydja ŋayi Näyumi waŋana Ruthkala bitjarra, “Way, ŋarranydja yurru dhuwala marrtji ga maḻŋ'marama dhuway'mirriŋunhana nhuŋu, märr nhe yurru nhina yukurra wäŋamirrina,” bitjarra.
“Ŋunhiyinydjayi Bawatjtja yolŋu ḏarramu gurruṯu'mirri yana ŋayi galkiwuy, ga dhunupa nhanŋu ŋunhi ŋayi yurru märrama nhunanydja. Gäthuranydja munhaku ŋayi yurru yukurra djalk‐djalkthun ŋatha barrwaṉ'‐warrkuḻuma.
Ga nhenydja yurru ḻupthundja, ga dhatthunmirri girri'yu ḻatju'kunharamirri yana, bala marrtjiyana nhanukala wäŋalilinydja gayul yana. Dhurrwaraŋuru ŋuliŋurunydja ŋunhi ŋayi yurru djäma yukurra, bala ŋayi yurru ŋathana ḻuka, ga ŋuliŋurunydja ŋayi yurru ŋorrana ŋunhiliyina wäŋaŋura.
Ŋunhi ŋayi yurru yukurra ŋorranydja yakurrnydja, bala nhenydja marrtjiyana, ga ḻaw'maraŋa nhe yurru marrtjiya ŋunhiyi baḻaŋgit nhanukalaŋuŋuru djalkiriŋuru, bala nhe yurru ŋorranydja ŋunhilinayi, galkina yana djalkiriŋurana nhanukala.”
Ga ŋayinydja Ruthtja waŋana bitjarra, “Yo manymak,” bitjarra,
bala ŋayi marrtjinana ŋunhimalayi wäŋalilinydja, bitjarra yana liŋgu bitjarra ŋunhi ŋayi nhanukala mukul'mirriŋuyu ḻakaraŋala.
Ga ŋayinydja yukurrana ŋunhi Bawatjthunydja ŋathana ḻukana, bala ŋayi ŋuliŋurunydja ŋathaŋurunydja dhäŋuru marrtjina, bala ŋorranana ŋunhili yana liŋgu waŋganyŋura wäŋaŋura. Ŋorrananydja ŋayi yukurrana ŋunhi, bala ŋayinydja Ruthtja marrtjinana bala, gurrum'nha bala marrtjina ŋayi, ga ḻaw'maraŋala ŋayi ŋunhi baḻaŋgittja, bala ŋorranana yana djalkirililina nhanukala.
Dhikana buku‐ranguna, bala ŋayi Bawatjtja bira'yurruna, bala ŋayi ṉirryurrunana nhäŋalanydja ŋunhi dhäykanhanydja, ŋayi yukurrana ŋorrana djalkiriŋura nhanukala.
Bala ŋayi dhä‐wirrka'yurruna ŋanya bitjarra, “Way, yol dhuwala nhe dhäykanydja?” bitjarra. Ga ŋayinydja waŋana bitjarra, “Ruth ŋarra dhuwala,” bitjarra. “Ŋäkirrmaraŋana ŋarranha ŋuriŋina nhokalay girri'yuna, liŋgu nhenydja dhuwala galkiwuynha yana gurruṯu'mirri ŋarrakuwaynha. Nhe yurru ŋarrakunydja djäka yukurra goŋ‐nherraṉmirrina, ga ŋarranydja yurru nhuŋuwaynha yana miyalk.”
Bala ŋayi Bawatjtja waŋana bitjarra, “Garrayyunydja nhuna yurru goŋmirriyama wirrkina wal'ŋu yana. Nhe bini ŋunhi djarr'yunanydja ŋula wiripuŋunha ḏarramunha, yuṯanha wal'ŋu yana ḻatju'nha, yurru nhenydja malthurruna romgu ŋanapurruŋgalaŋuwu warray.
Ŋarra yurru djäma dhukarrnha, märr yurru ŋarra nhuna märramana, liŋgu manymaknha yana mirithirrina dhuwala nhe dhäykanydja,” bitjarra ŋayi Bawatjtja waŋana.
“Yo, ŋalinydja maṉḏa dhuwala galkina yana gurruṯu'mirrina maṉḏa, yurru yuwalktja ŋunha bala wiripu ḏarramu nhuŋu dhunupa märranharawunydja.
Nhenydja yurru dhiyala bäyma ŋorriya yukirriya, ga ŋunhi yurru djaḏaw'yundja, ŋarranydja yurru marrtji, bala ŋarra yurru waŋa ŋunha wiripuŋunha ḏarramunha. Mak ŋayi djäl nhuŋu märranharawu, mak bäyŋu. Ga ŋunhi ŋayi yurru waŋa yaka'yundja ŋunhayi ḏarramu, ŋunhiyinydja bitjan ŋarrapina nhuŋu yurru djäka yukurra goŋ‐nherraṉmirri, ga nhenydja yurru ŋarrakuwaynha dhäyka.”
Bala ŋayi ŋorranana yukurrana ŋunhiliyinayi djalkiriŋurana nhanukala Bawatjkalana, ga munhakumirri wal'ŋu, bala ŋayi gaŋgathinana Ruthtja, bala marrtjinana.
Bala ŋayi Bawatjtja waŋana nhanukala bitjarrana, “Biyaka buḻuḻuyunmaraŋa dhuwali nhuŋuway dhomala.” Bala ŋayi buḻuḻuyunmaraŋala ŋunhiyinydjayi, bala ŋayi Bawatjthu rarryurrunana yukurrana ŋathanydja ŋunhimalayinayi miṉdhalalilina dhomala'lilina mirithirrina guḻku'na. Bala ŋayi dhoṯkuŋalana marrtjina bukunydja ŋunhiyi malanha dhomala ḏapṯapmaraŋalana, bala ŋal'maraŋala lambarrlilina nhanukala Ruthkalanydja, bala ŋayi marrtjina wäŋalilina Ruthtja.
Bala ŋayi Näyumiyunydja dhä‐wirrka'yurrunana ŋanya Ruthnha bitjarra, “Wanhana yulŋunydja?” bitjarra. Bala ŋayi Ruththunydja ḻakaraŋala nhanŋu warrpam'nha.
Ga biyapul ŋayi milkuŋalayi ŋunhiyi ŋathanydja dhimbuluŋ'mirrinydja, ŋunhi ŋayi Bawatjthu nhanŋu wekaŋala.
Ga ŋayi Näyuminydja waŋana bitjarra, “Manymaknha, ŋali yurru yana galkunna. Gäthuranydja yurru ŋayi Bawatjtja marrtji bala, waŋa yurru ŋunhi ḏarramunhana,” bitjarra.
Yo, bitjanna liŋgu walala ŋuli ŋaḻapaḻmirri ŋurru'‐ŋurruŋunydja nhinanha dhurrwaraŋura wäŋaŋura galki yana, ḻakaranhaminya bala‐lili'yunminya dhä‐wirrka'yunminya ŋuli rombuy malaŋuwuy ŋurikiy wäŋawuy. Bala ŋayi Bawatj marrtjinana ŋunhimalayi ŋurikalayi ŋaḻapaḻmirriwalanydja yolŋu'‐yulŋuwala, dhuṯ‐gay nhinanana. Yaka weyin, bala ŋayi ŋunhi wiripuna ḏarramu bunana, ŋunhinydjayi dhunupana yana nhanŋu Ruthkuna märranharawu. Bala ŋayi Bawatjtja wäthurruna ŋurikinydjayi ḏarramuwu, “Go marrtjiyana lili, ga nhiniya dhipalana gay ŋarrakala galkililina,” bitjarra.
Bala ŋayi nhinananydja, ga bitjarrayi liŋgu walala wiripu‐guḻkuny'tja yolŋu'‐yulŋu ŋaḻapaḻmirrinydja nhinana marrtjina galkilili yana.
Bala ŋayi ŋunhi Bawatjtja waŋana ŋurikala ḏarramuwala bitjarrana, “Nhe marŋgi ŋunhi Näyumi yawungu roŋiyirri beŋuru Mawapŋuru. Ŋayi ḏukṯuk ŋayi yurru wekama, dhayuŋanna ŋayi yurru ŋunhi wäŋanydja nhanukalaŋuwu dhuway'mirriŋuwunydja, ga nhenydja dhuwala ga galkiwuynha yana gurruṯu'mirrina wal'ŋu ŋurikiyi rakunygunydja.
Nhe muka bini märranhanydja bäyimdja ŋunhiyi wäŋanydja. Ŋuli nhenydja djäl, ga ḻakaraŋa dhiyapa ŋaḻapaḻmirriwana. Ga ŋuli nhe yakanydja ḏukṯukthirri ŋurukuyi märranharawu, ga ŋarranydja yurru ŋarrapina bäyim ŋunhiyi wäŋanha.” Ga ŋayinydja waŋana ŋunhiyinydja ḏarramu bitjarra, “Yo, ŋarrana yurru märrama ŋunhiyi,” bitjarra.
Ga ŋayinydja Bawatjtja waŋana bitjarra, “Yo manymak,” bitjarra. “Ga ŋunhi nhe yurru märramanydja ŋunhiyi wäŋa bäyimdja, ga bitjandhi liŋgu nhe yurru märramayi Ruthnhanydja ŋunhi mulkurunhanydja miyalknha, märr yurru ŋayi märrama yukurra djamarrkuḻi'nha ŋurikiyi rakunygu ḏarramuwu.”
Ga ŋayi ŋunhi ḏarramunydja waŋana bitjarra, “Yo, yakana ŋarra yurru märrama ŋunhi miyalknhanydja,” bitjarra, “Liŋgu ŋarranydja djäl walala yurru ŋarrakalaynydja djamarrkuḻi'yu märrama yukurra ŋula nhä malanha ŋarrakuway yana yurru. Ga nhena ŋunhiyinydjayi yurru märrama wäŋa, liŋgu ŋarranydja yakana ḏukṯuk,” bitjarra.
Bala ŋayi ŋuriŋi ḏarramuyunydja yupmaraŋala dhapathuŋ'nha djalkiriŋuruna nhanukalay ŋayi, bala wekaŋala Bawatjkuna, liŋgu ŋunhiyinydjayi rom walalaŋgu, ga ŋunhi ŋayi djarr'yurruna bitjarrayinydjayi, bala dhapathuŋ'nha wekaŋala nhanŋu Bawatjku maŋutjiŋura ŋurikala walala ŋaḻapaḻmirriwalanydja, mayaliny'tja ŋunhiyi ŋayi yukurrana ḻakaraŋala bitjarrayinydja, “Ŋarra yurru gananna dhuwalayinydjayi, yakana ŋarra ḏukṯuk. Ŋunhiyinydjayi yurru nhuŋuwaynha yana gupaḏalnha‐wala, liŋguna ŋarra yurru märr‐ḏaḏawyunna ŋuliŋuruyi,” bitjarra.
<range>
Bala ŋayi Bawatjtja waŋana bitjarrana ŋurikala ŋaḻapaḻmirriwalanydja, “Liŋgu nhuma nhäŋalana dhuwalayi yulŋunydja, marŋgimirrina nhuma, ŋunhi gäthuranydja dhuwalanydja ŋarra märraŋalana ŋulaŋuru Näyumiwalanydja bukmak nhä malanha ŋunhi nhanukalaŋuwu dhuway'mirriŋuwu ŋuriki rakunygu, ga nhanukalaŋuwu walkurwu maṉḏaku ḏarramuwu maṉḏaku.
Ŋunhayinydja wäŋa yurru ŋarrakuwaynha yana, ga bitjandhi liŋgu ŋunhinydja Mawappuynydja miyalk ŋarrakuwayyi yurru yana, märr yurru ŋunhi rakunymirriwunydja gurruṯu'mirri walala bitjanna liŋguna nhina yukurra yurru dhiyala nhanukala wäŋaŋura.”
Bala walala ŋunhi ŋaḻapaḻmirrinydja waŋana bitjarra, “Yo, ŋanapurrunydja dhuwala mäkiri'‐marŋgimirri, ga yuraŋala ŋanapurru. Godthunydja yurru nhuna goŋmirriyamana wirrkina yana, ga nhe yurru yukurra nhinanydja djamarrkuḻi'walaŋumirrinydja miṯtji guḻku'mirrina.”
<range>
Bala ŋayi Bawatjthu märraŋalana ŋanya Ruthnhanydja, bala maṉḏa nhinana yukurrana‐a‐a, bala ŋayi Ruthtja yothu'mirriyinana, ga yalalaŋumirrinydja bala dhawal‐wuyaŋinana ŋunhi yothuny'tja nhanŋu ḏarramunydja.
Bala walala ŋunhi dhäykawurrunydja mirithinana goŋmirriyinanydja dhikana wal'ŋu, bala walala waŋana Näyumiwalanydja bitjarrana, “Wokthunna ŋilimurru Godkunydja, liŋgu ŋayi wekaŋala nhuŋu gutharra'mirriŋunhana; ŋayina yurru djäkanydja nhuŋu, ŋunhi ŋayi yurru ŋuthan yindithirrinydja wakindhirrinydja.
Nhuŋu gäthu'mirriŋunydja märr‐ŋamathirri yukurra mirithirri yana, ŋunhi ŋayi gäŋala nhuŋu gutharra'mirriŋunha. Ŋuriŋiyi nhokala gutharra'mirriŋuyunydja yurru nhuna galŋa‐djulŋikumana dhikana, bitjan yuṯakumana, ga ŋunhi nhe yurru worruŋuyirrinydja, nhenydja yurru yukurra nhina goŋmirriyirrina marrparaŋ'thirrina ŋunhili nhanukalana djäkaŋura.”
Ga ŋayinydja Näyumiyunydja galkikuŋalana wal'ŋu ŋanya yana,
bala walala ŋunhi yäku‐nherraranydja yothu'nhanydja ŋunhiyi Wopitnha. Bala walala marrtjina ḻakaraŋala birrka'mirriwana yolŋuwanydja walalambala bitjarrana, “Way, Näyumiwunydja ŋunha gutharra'mirriŋuna dhawal‐wuyaŋina ḏarramu,” bitjarrana. Ga ŋunhi ŋayi ŋunhiyi yothu Wopit ŋutharranydja marrtjina bala, ga märraŋalanydja ŋayi dhäykanhanydja nhanŋuway, ga nhanŋunydja yothu dhawal‐wuyaŋina, ga yäkunydja ŋayi Djitjina. Ga ŋunhiyinydjayi Djitjinydja yäku bäpa'mirriŋu ŋayi Daypitkuna, ŋurikina ŋunhi ŋayi buŋgawa Yitjuralwuna miṯtjiwu.
Yo, dhuwalanydja Daypittja ŋuliŋuruna yarraṯaŋuru gam' Beratjtja bäpa'mirriŋu dhuwala Yitjurungu, ga Yitjurundja bäpa'mirriŋu Rämguna, ga Rämdja bäpa'mirriŋu Minatapkuna, ga Minataptja bäpa'mirriŋu Nätjunguna, ga Nätjundja bäpa'mirriŋu Djamanguna, ga Djamandja bäpa'mirriŋu Bawatjkuna, ga Bawatjtja bäpa'mirriŋu Wopitkuna, ga Wopittja bäpa'mirriŋu Djitjiwuna, ga Djitjinydja bäpa'mirriŋu Daypitkuna, ŋurikina ŋunhi ŋayi buŋgawa Yitjuralwuna miṯtjiwu.
<range>
<range>
<range>
<range>
Ŋunhala wäŋaŋura buku'‐wukumirriŋura, yäkuŋura Räma wäŋaŋura, waŋgany yolŋu ḏarramu yukurrana nhinana yäku Yilkana, yurru ŋayi ŋunhi bäpurruny'tja Burayim,
ga Yilkanawu miyalktja märrma' yukurrana nhinana nhanukala, dhuwala maṉḏa yäku maṉḏa gam', Yana, ga Binina. Ŋayi Binina yäku goŋ‐yothumirrinydja dhäyka, ga ŋayi Yananydja ga yothumiriw yukurrana nhinana.
Yo, bitjana liŋgu dhuŋgarra‐watjthinya walala ŋuli marrtjinya yukurranha ŋulaŋuru Rämaŋuru ga bala Djälawlili wäŋalili buku‐ŋal'yunarawu Godkala, liŋgu ŋunhala ŋuli yukurranha bitjana liŋguna yolŋu'‐yulŋunydja marrtjinya ḻuŋ'maranhaminya ŋunhamala wäŋalili, ga bathana mundhurrnydja wekanha Godku ŋunhala Djälawŋura wäŋaŋura yäkuŋura. Ga ŋulinyaramirriyu ḏalkarra'mirri yukurrana nhinana ŋunhilinydja Djälawŋuranydja wäŋaŋura yäkuŋura Yelay, ga walkur maṉḏa nhanŋu gäthu'mirriŋu maṉḏa märrma' Yupni ga Biniya, ga maṉḏanydja balanyara liŋgu ḏalkarra'mirri maṉḏa Garraywu.
Yo, wirrki ŋayi yukurrana Yilkana märr‐ŋamathina nhanŋu Yanawu, yurru ŋayi yothumiriw ŋunhi dhäykanydja, yaka ŋayi yothunhanydja gurrukaŋala.
<range>
Ga ŋayi ŋuriŋi wiripuŋuyunydja dhäykayu Bininayunydja bitjana liŋgu ŋuli yukurranha ŋanya ritjan'thunana, liŋgu ŋayi ŋunhi yothumiriw.
Yo, bitjana liŋgu dhuŋgarra ŋupana ŋayi ŋuli Yilkana ga miyalk maṉḏanha nhanŋu ga yumurrku' marrtjinya ŋuli bala Djälawlili. Bitjanana liŋguna walala ŋuli marrtjinya ŋunhimala Buṉbulili Godkalanydja gulŋiyinya, ga ŋayi ŋuli Yananydja buku‐warwumirriyinyana, liŋgu ŋayi ŋuriŋi wiripuŋuyunydja dhäykayu Bininayunydja waŋanha ŋuli ŋanya ritjan'thuna, liŋgu Garrayyu yaka nhanŋu ŋula yothu wekaŋala. Yo, ŋäthinya ŋayi ŋuli bitjanana liŋgu Yananydja, ga yakana ŋula ŋatha ḻukanha, liŋgu ŋayi yukurranha ŋuli wirrki ḏukṯukmirriyinya yothuwu.
<range>
Waŋganymirrinydja waluyu walala yukurrana ŋatha ḻukana ŋunhala Djälaw, ga ŋayi Yanayunydja ga yakana ḻukana ŋula ŋatha; yana ŋayi gaŋgathinana, bala yana marrtjinana Godkala Buṉbulili, bala ŋayi ŋunhalana nyäy'‐nyayurrunanydja, wiṯthurrunana dhika märrliliyaŋala Godkalana.
<range>
Ŋayi yukurrana dhawu'‐nherrarana Godnhana bitjarra gam', “Garray God Ganydjarr‐ḏumurru, ŋarranydja dhuwala nhuŋu djämamirri. Nhe marŋgi ŋarraku, dhuwala ŋarra yukurra galŋa‐warwumirriyirri. Yaka ŋarranha meṉguŋanydja. Garray, ŋarra nhokala ḏukṯuk, nhe yurru wekama ŋarraku yothunha, waku'mirriŋunha, ga ŋunhi yurru ŋayi yothu dhawal‐wuyaŋirrinydja, ŋarranydja yurru wekama ŋanya roŋiyinmaramayi nhuŋuway. Ga marwattja ŋanya yurru yaka gulkthun, liŋgu ŋayinydja yurru ŋunhi nhuŋuway yana bitjanna liŋguna.” Bitjarrayina ŋayi yukurrana dhäyka ŋunhi bukumirriyaŋalanydja Godkala.
Ga ŋunhili dharapulŋura galki dhurrwaraŋura, ŋayi yukurrana ŋunhiyi ḏalkarra'mirri nhinana Yelay yäku, ga nhäŋalanydja ŋayi yukurrana Yananha ŋunhiyi miyalknha; ŋayinydja ŋunhi dhäykanydja yukurrana bukumirriyaŋala, ŋunhina liŋguna dhäruk yukurrana waŋana, yurru ŋayi yukurrana waŋananydja ŋunhi bukumirriyaŋalanydja gayul, rirrakaymiriw, dhurrwara yukurrana waŋgany waŋana. Ga ŋunhiyi ḏalkarra'mirri, ŋayinydja birrka'yurruna yanapi ŋayi leŋu yukurranha,
<range>
bala yana ŋayi withiyarana ŋanya ŋunhiyi, marrtjinana bala, bala waŋana bitjarrana, “Yaka dhuwala nhuŋu ŋamakurru' bitjanarawu leŋuwu. Mukthurrana nhe ḻukanhaŋuru ŋänitji'ŋurunydja, ga nhiniya biyaka ŋamathaŋana.”
Yurru ŋayinydja ŋunhi dhäykanydja buku‐ruŋiyinmaraŋala bitjarra, “Yaka ŋarra dhuwala yukurra leŋu. Ŋarra yukurrana dhuwala yana bukumirriyaŋala bukukurru waŋana Garraywala, wirrki waŋana, ga ḻakaraŋala ŋarra yukurrana ŋarraku warwu malanha.
Yaka ŋarranha nhäŋiniŋ' ḻakaraŋa. Ŋarra yukurrana dhuwala bukumirriyaŋalanydja bitjarrayinydjayi, liŋgu ŋarra galŋa‐yätjthina wirrki.”
Ga ŋayi Yelaynydja waŋana, “Gatjuy, marrtjiyana‐wala, ga nhiniya yukirriya ŋoy‐yal'yunaraŋurana. Garrayyunydja yurru wekamana yana nhuŋu nhäku nhe ŋanya ŋäŋ'thurruna.”
Ga Yananydja waŋana nhanukala Yelaywala bitjarra, “Bukumirriyaŋanydja ŋarraku biyaka liŋgu.” Bala ŋayi ŋunhi dhäyka gaŋgathinana, bala marrtjina dhawaṯthurruna, bala ŋayi ŋathana ḻukana, ga yakana biyapulnydja galŋa‐yätjthina.
Ga wiripuŋuyuna munhayu ŋayi Yilkana gaŋgathina ga nhanŋu miyalk maṉḏa ga yumurrku', gaŋga'‐gaŋgathina beŋga yana munhakumirri, bala yana walala buku‐ŋal'yurruna Garraywuna. Ga dhäŋuru ŋuliŋurunydja walala gonha'yurrunana, bala marrtjina balayi roŋiyina walalaŋgiyingala wäŋalili.
Yuwalkthi Garrayyunydja birrka'yurruna Yananha, bala ŋayi galŋa‐ŋonuŋdhinana; ŋayi marrtjina gurrukaŋalana yothunhana Yilkanawu, ga ŋunhi ŋayi dhawal‐wuyaŋinanydja Yanawuŋu yothuny'tja ḏarramu, ga yäkunydja ŋayi nherrara ŋanya Djamiyul.
Ga ŋunhi marrtjina walunydja gilitjinana biyapulŋuwu roŋiyinyarawu bala Djälawwuyŋu mundhurrwu‐wekanharawu biyapulwu Garraywu, ga Yananydja waŋana dhuway'mirriŋuwala nhanukalaŋuwala bitjarrana, “Nhepina marrtjiyanydja ŋe. Ŋarranydja yurru nhinana, djäka dhiyaku yothuwuna, ga gonha ŋayipi boŋguŋu ga wakindhina märr, wakindhina wal'ŋu ŋayi boŋguŋu, bala ŋarranydja boŋguŋu yurruna gäŋunydja ŋanya bala, ga wekaŋu Garraywunydja. Ŋayi yukurra yurru nhinana ŋunhalana bili nhanŋuwaynha yana Garraywuna djäma yukurra yurru weyinŋumirrina, bitjanna liŋguna yurru.”
<range>
Ga ŋayinydja dhuway'mirriŋunydja yuraŋala bitjarrana gam' waŋana. “Yo, nhiniyana nhe dhiyalana, ga djäka yukirriya. Garrayyunydja yurru nhuna guŋga'yun, märr nhe yurru djämana‐wala yana ŋunhi nhe nhä dhawu'‐nherrara nhanukala.” Bala Yananydja dhut‐gay nhinanana, bala dhangi'yurruna yothunhana nhinana.
Yo, Djamiyulnydja ŋunhi yothuny'tja ŋutharana marrtjina wakindhinana, ga ŋunhi ŋayi wakinnha märr, ga ŋayi Yanayunydja ŋäṉḏi'mirriŋuyunydja gäŋalana ŋanya bala Djälawlilina wäŋalili, ga ŋunhana maṉḏa marrtjina gulŋiyinanydja Buṉbulili Garraywalana.
Wutthurrunanydja maṉḏa wäyin buliki, ga ŋunhala maṉḏa bathara mundhurr Garraywu wekaŋala. Ga biyapul ŋunhi yothu'nhanydja ŋayi gäŋala bala ŋurikala ḏalkarra'mirriwalana Yelaywalana.
Yananydja waŋana nhanukala Yelaywala bitjarra, “Guyaŋirriŋga nhe ŋarranha yukurra yulŋunydja? Baman' ŋunhi ŋäthili ŋarra yukurra dhiyala djingaryun ŋunhi ya', yurru ŋarra yukurra ŋunhi bukukurru waŋa Godkala;
ŋarra ŋanya yukurra ŋäŋ'thun ŋunhi yothu'wu, ga dhuwalana gay' yothuny'tja ŋayi wekaŋala ŋarraku.
Dhuwala ŋarra ŋanya gäŋalana lili nhanŋuna Garraywuna; ŋayi yukurra yurru nhina Garraywuna yana nhanŋuwaynha. Dhiyalana ŋayi nhinana yukurra yurru bitjanna liŋguna, ga yana liŋgu ga rakunydhirri ŋayi yurru.” Bala maṉḏa buku‐ŋal'yurrunana yukurrana Garraywuna.
Bala ŋayi ŋuliŋurunydja Yana bukumirriyaŋala waŋana buku‐ŋal'yurrunana manikaykurruna, ga dhuwalana manikaynydja ŋayi barkparkthurruna gam'. “Ŋarranydja dhuwala wirrkina galŋa‐ŋamathina, wirrkina ŋarra ŋoy‐ŋamathina Garraywalanydja; Garrayyu ŋarranha guŋga'yurruna ganydjarr‐wekaŋala, bala ŋarra gitkitthunna ŋuli ŋuriki ŋunhi ŋayi miriŋu ŋarraku, liŋgu Garrayyu guŋga'yurruna ŋarranha wirrkina wal'ŋu.
Garray, nhenydja dhuwalanydja gänaŋ'thunna yukurra God, Garrkuḻuknha wal'ŋu, nhepina waŋganynha; Yakana wiripunydja garrkuḻuk balanyara bitjan nhe. Nhe gungama ŋuli ŋanapurrunha, djäka ḻatju'kuma.
Yo, nhe ŋunhi yolŋu, yaka buŋgawa‐ḻakaranhamiya, ga yaka wokthurra nhuŋuway nhe mirithiya, liŋgu ŋayipina Godnha marŋgi ŋilimurruŋgu, ŋayina yurru maḻŋ'marama ŋilimurruŋgu djämawuynydja, mala‐yarr'yun marrtji ŋilimurrunha.
Ŋunhi ŋuli ŋula yol nhina ganydjarr‐ḏumurru, nhanŋu yurru ganydjarrnydja ŋunhi winya'yunna yana, yurru Godthunydja ŋuli ganydjarr‐wekama ŋunhinha ganydjarrmiriwnha.
Ŋunhi walala yolŋu'‐yulŋu ŋunhi walala yukurrana nhinana ŋatha‐guḻku'mirri walala, walalanydja marrtji warrya'yunna ŋathawuna, yurru Garrayyunydja ŋuli wekama ŋurikina marrya'mirriwuna yolŋu'‐yulŋuwu, ḏulpu‐wekamana ŋuli. Godthu wekaŋala yumurrku'nha ŋurikala ŋunhi ŋayi yothumiriw miyalk, yurru ŋunhinydja dhäyka ŋunhi ŋayi goŋ‐yothumirri, ŋayinydja ŋunhiyinydjayi nhina yukurra dhäparknha yothumiriwnha, liŋgu nhanukala yumurrku'yunydja gonha'yunna ŋanya yukurra.
Godthu ŋuli nyilŋ'marama wiripuŋunhanydja yolŋu'‐yulŋunha, ga wiripu‐guḻku'nhanydja ŋayi ŋuli ŋal'marama garrwarkuma.
Wiripu‐guḻku'nhanydja ŋayi ŋuli ŋurruwuykkuma, walalaŋgu ŋuli rrupiyanydja ŋula nhänydja yana buwayakthirrina, ga wiripu‐guḻku'nhanydja ŋayi ŋuli Godthu wekama walalaŋgu, ḻukunydjakuma walalanhana.
Garrayyu ŋuli gunganhamarama ŋunhinhanydja walalanha ŋunhi walala ŋuli märr‐nherraṉmirri yukurra nhanukala, yurru ŋunhi rom‐yätjtja yolŋu winya'yun yurru buku‐munha'ŋurana; Yakana yurru yolŋu dhawaṯmaranharamirri miriŋuwala goŋŋuru gänanydja ŋanyapinyay ŋayi, nhanukalaynydja ŋayi ganydjarryu.
<range>
Garray yurru ŋayipi nhäma mala‐yarr'yundja dhuwala bukmak buku‐ḻiw'marama wäŋanydja, ŋayi yurru ganydjarrnydja wekama ŋurikalanydja ŋunhi nhanukiyinguŋu dhunupamirriyanhara, ŋuriki ŋunhi ŋayi nherrara ŋanya ŋurruŋu wal'ŋu nhinanharawu.” Dhuwala ŋayi manikaynydja yukurrana Yanayu miyamara, wokthurruna yukurrana Garraywu.
Ga ŋuliŋurunydja dhurrwaraŋuru, bala maṉḏa Yilkana ga Yana gaŋgathina, bala marrtjinana roŋiyinana Rämalilina, yurru ŋayi ŋunhi yothuny'tja Djamiyulnydja ŋunhala bäymana nhinana Djälawnha, ŋayi yukurrana djämanydja Garraywuna, guŋga'yurruna yukurrana ŋunhi ḏalkarra'mirrinha Yelaynha.
Ga ŋunhi Yelaywu gäthu'mirriŋu maṉḏa ḏarramu maṉḏa raypirri'‐waḏatjthinyana ŋuli bitjanana liŋgu yukurranha, yakana maṉḏa ŋuli yukurranha mäkiri'‐witjuna ga malthuna Garraywu. Maṉḏa ŋunhi ḏalkarra'mirri warray maṉḏa yulŋunydja Garraywu, yurru maṉḏa yakana yukurrana yuwalkkuŋalanydja djäma Garraywu;
yakana maṉḏa ŋunhiyi rom yukurrana ŋayathaŋala ŋamathaŋala yakana, ga ŋunhi ŋuli yolŋu'‐yulŋuyunydja mundhurrnydja wekanha Garraywu, ga maṉḏa ŋuli ŋunhiyi maṉḏana djaw'yunanydja ŋuliŋuru bitjanana liŋgu maṉḏakuwaynha.
<range>
<range>
<range>
Yurru Godthu nhäŋalanydja maṉḏanha ŋunhi maṉḏa nhaltjarra yukurrana milma djäma, ga yaka gonha'yurruna ŋayi; yana ŋayi yätj‐lakaraŋalana ŋunhimalayi maṉḏanha djämalili, liŋgu maṉḏa ŋunhiyinydjayi bitjarranydja djäma yana bini ŋunhi mundhurr nhanŋu Garraywu ŋula nhä.
Yo, ŋunhi yutjuwaḻa gurrmul Djamiyul mukthurrunaŋga yana yukurrana nhinana ŋunhalayina bäyma, guŋga'yurruna yukurrana ŋunhiyi worruŋunha ḏarramunha Yelaynha.
Bitjana liŋgu dhuŋgarra‐watjthinya ŋayi ŋuli ŋäṉḏi'mirriŋuyunydja dharpunha girri' yuṯa ŋurikiyi yothuwu, ga ŋunhi ŋayi ŋuli marrtjinya lili Djälawlili buku‐ŋal'yunarawuna, ŋayi ŋuli ŋuriŋi dhäykayu gänha ŋunhi girri', ga wekanhana ŋurikiyi yutjuwaḻa'wu gurrmulwu.
Ga bitjana liŋgu dhuŋgarra‐watjthinya ŋayi ŋuli ŋunhi ḏalkarra'mirriyu Yelayyu bukukurru waŋanha ŋuli yukurranha Yilkanawu ga nhanukalaŋuwu miyalkku Yanawu, waŋanhanydja ŋayi ŋuli yukurranha bukumirriyanhanydja bitjana gam'. “Garray, dhiyaku maṉḏaku wekaŋa biyapul djamarrkuḻi'nha, liŋgu dhiyaŋunydja gay' dhäykayu wekaŋala nhuŋu ŋurruŋunhanydja yothunha.” Ga ŋuliŋurunydja dhurrwaraŋuru bala maṉḏa ŋuli marrtjinyana wäŋalilina, ga ŋayi ŋuli Djamiyulnydja ŋunhala bäymana nhinanha Djälawnha wäŋaŋura.
Bala yuwalkthi Garrayyunydja maṉḏanha guŋga'yurrunana, bala Yanayu biyapul djamarrkuḻi'nha gurrukaŋala, yana liŋgu ga yumurrkuny'tja ŋunhi ḏarramuwurrunydja ḻurrkun' ga märrma' miyalktja maṉḏa. Ga ŋayi Djamiyulnydja ŋuthara wakindhinana, ga djäma yukurrana nhanŋuway yana Garraywuna.
Ŋunhi ḏalkarra'mirrinydja Yelaynydja wirrkina worruŋuthina, ga nhanukala ŋuriŋi gäthu'mirriŋuyunydja maṉḏathu mukthurrunana yukurrana yätj djäma. Yelayyu ŋäkula maṉḏakalaŋuwuy ŋunhi maṉḏa yukurrana yätjthina, bala ŋayi waŋana maṉḏanha bitjarra, “Nhäku nhuma yukurra dhuwala bitjandja yätjtja djäma?
<range>
Biyakana nhuma ḏaḏawyurrana yätjŋurunydja djämaŋuru. Yakana yurru nhumalanha ŋula yolthu walŋakumanydja dhipuŋuruyi, ŋuli nhuma yukurra yurru yätjthirri ŋayaŋu‐yätjkuma Garraynhanydja.” Yelay bitjarranydja waŋana yukurrana nhanukingalaŋuwala gäthu'mirriŋuwala maṉḏakala, yurru maṉḏanydja yaka ŋula mäkiri'‐witjurruna nhanŋu. Liŋgu Garrayyunydja dhukarrnydja gurrunhara liŋguna maṉḏaku bunharawuna rumbal‐winya'yunmaranharawuna, liŋgu maṉḏa yätj maṉḏa; yakana maṉḏa yukurra yurru wapthun ŋunhimala bäpa'mirriŋuwala Yelaywala dharapullili ga djäma yukurra yurru Garraywu biyapulnydja.
<range>
Yurru ŋunhiyi gurrmul ya' Djamiyul, ŋayina ŋuthara marrtjina, ga ŋunhiyinydjayi ŋayinydja ḻatju'na ŋanyana dhikana ḏarramu, djäma yukurrana ŋayi ḻatju'kuŋalana. Garraynydja nhanukala wirrkina galŋa‐ŋamathina, ga bukmakthu yolŋu'‐yulŋuyu nhäŋala ŋanya ŋunhimalayi, ga ḻakaraŋala ŋanya yukurrana ḻatju'‐ḻakaraŋalana ŋunhi ḻatju'na ŋayinydja ḏarramu.










Djamiyulnydja yutjuwaḻaŋ'ka yana ḏarramu, märr‐wakinnha wal'ŋu gurrmulnha, yurru ŋayi yukurrana mukthurruna yana djäma yulŋunydja, Garraywu yana nhanŋuway djäma yukurrana, guŋga'yurruna yukurrana Yelaynha ŋunhili Godkala Buṉbuŋura. Ŋulinyaramirriyunydja waluyu God yukurranha ŋuli yakaŋga waŋanha guḻku'wala, ḻaka'‐ḻakaranha ŋayi yukurranha ŋuli waŋanha yolŋu'‐yulŋuwala märr‐ḻurrkun'kala yana, ga nhänha ŋuli walala yukurranha mel‐yurthinyaranydja märr‐waŋga'‐waŋganymirri.
Ŋulinyaramirriyuyi waluyu Yelaynydja wirrkina worruŋuthina, ga bambaynha nhinana yukurrana. Waŋganymirri munhaku Yelaynydja ŋorrana nhinana ŋunhala, ŋayipi gäna ŋorrana nhinana,
ga ŋayinydja Djamiyulnydja ŋorrana ga ŋunhili Godkala Buṉbuŋura, galki Dhawu'‐nherraṉminyarawuyŋura Bathiŋura. Ŋorrananydja maṉḏa yukurrana ŋunhili munhakuŋga yana, ga baḏayalany'tja yukurrana lanhdhirrany'tja nhärana mukthurruna.
Bala ŋayinydja marrtjina Godtja wäthurruna ŋurikiyi gurrmulwu ḏarramuwu, yäku ḻakaraŋala ŋanya “Djamiyul,” bitjarra. Ga Djamiyulnydja buku‐wakmaraŋala waŋana bitjarra, “Gay! Nhäku nhe ḏukṯuktja?”
Ŋayinydja birrka'yurruna yanapi ŋayi Yelay, bala ŋayi ŋuliŋurunydja gaŋgathinana, bala ṉaŋ'thurruna bala Yelaywalana, bala waŋana bitjarra, “Dhuwala ŋarra. Nhe wäthurrunanydja ŋarraku.” Ga ŋayi Yelaynydja waŋana buku‐ruŋinyamaraŋala nhanŋu bitjarra, “Yaka warray ŋarra nhuŋu wäthurruna,” bitjarra. “Gatjala balayi marrtjiya, ga yukirriya.” Bala ŋayi Djamiyulnydja balayi roŋiyina ŋorranharalili.
Ga biyapul Garray wäthurruna nhanŋu, yurru yaka ŋayi marŋginydja, bili yaka yukurranha ŋuli nhanukala ŋäthili Garray waŋanha. Bala ŋayi gaŋgathina, ga marrtjina balayi Yelaywala. Ŋayi waŋana bitjarra, “Nhe wäthurruna ŋarrakunydja. Dhuwalana ŋarra.” Ga Yelaynydja waŋana nhanukala, “Yaka ŋarra nhuŋu wäthurruna. Gatjala marrtjiya balayi.”
<range>
Ga biyapul ŋayi God wäthurruna nhanŋu Djamiyulwu, ga biyapul ŋayi gaŋgathina, ga balayi marrtjina withiyara Yelaynha, ga waŋana bitjarra, “Yuwalk muka nheŋga ŋarraku wäthurrunanydja. Dhuwalana ŋarra,” bitjarra. Ga yurruna Yelaynydja marŋgithina, ŋunhi ŋunhiyinydja ŋayipi Garray yukurrana wäthurruna nhanŋu ŋuriki gurrmulwu.
Bala ŋayi waŋana nhanukala ŋurikalayi Djamiyulwala bitjarra, “Gatjuy nhe yurru marrtjiya balayi yukurranharalili, ga ŋuli ŋayi yurru biyapulnydja nhuna yäku‐ḻakarama ga nhenydja yurru waŋiya biyaka, ‘Waŋiyana lili Garray. Ŋarranydja nhuŋu dhuwala djämamirri, ga buthuru‐witjun ŋarra yukurra nhuŋu.’” Ga bitjarra ŋayi yukurrana Yelay dhäruk‐wekaŋala Djamiyulwunydja, bala yana ŋayi Djamiyulnydja marrtjina balayi yukurranharawuna.
Ga biyapul Garraynydja yarrupthurruna, ga dhärrana nhanukala gali'lili, bala yäku‐lakaraŋalana wäthurruna nhanŋu, “Djamiyul, Djamiyul,” bitjarra. Ga ŋayinydja Djamiyulnydja waŋana buku‐ruŋiyinmaraŋala bitjarra, “Waŋiyana lili Garray. Ŋarranydja nhuŋu dhuwala djämamirri, ga buthuru‐witjun ŋarra yukurra nhuŋu.”
Ga Garrayyu ḻakaraŋala nhanŋu Djamiyulwu bitjarra, “Yelaywunydja ŋunha gäthu'mirriŋu maṉḏa wirrkina dhikana yätjnha maṉḏa, raypirri‐waḏatjnha maṉḏa; maṉḏa märr‐yätjkuŋala ŋarranha. Yelaynydja marŋgi maṉḏakalaŋuwu yätjku romgu ŋuriki, yurru yaka ŋayi yukurrana maṉḏanha guḻmaraŋalanydja, bala ŋarranydja yurru dhuwala bumana rakunygumana walalanha ŋunhi gäthu'mirriŋunha walalanha bukmakkumana yana, walala boŋguŋu murrmurryurrunydja.” Ga bitjarra yukurrana Garrayyu ḻakaraŋala Djamiyulwu, bala ŋayi marrtjina balayi.
<range>
<range>
<range>
Ga Djamiyulnydja mukthurruna yukurrana nhinana ŋunhili bili, yana liŋgu ga djaḏaw'yurruna, yurruna ŋayi gaŋgathinanydja ga ḻapmaraŋala ŋunhiyi Garraywu Buṉbu. Beyaṉiyina ŋayi märr bitjarra ya' Yelaywunydja ḻakaranharawu, nhä ŋunhi nhanŋu yukurrana Garrayyu ḻakaraŋala.
Yurru ŋayinydja Yelaynydja wäthurruna nhanŋu Djamiyulwu, ga Djamiyulnydja marrtjinana‐wala, ga waŋana bitjarra, “Gäy', dhuwala ŋarra,” bitjarra.
Ga Yelayyu waŋana dhä‐wirrka'yurruna bitjarra, “Nhä nhuŋu Garrayyunydja ḻakaraŋala? Ḻakaraŋa lili ŋarrakunydja? Bukmak yana ŋarraku ḻakaraŋanydja biyakana; yaka yana nhe yurru djuḻuḻ'maraŋa ŋula nhä bukmak.”
Bala ŋayi Djamiyulyunydja ḻakaraŋala bukmaknha nhä malanha ŋunhi, warrpam' yana ḻakaraŋala marrtjina ŋayi. Ga Yelaynydja waŋana bitjarra, “Ŋayi muka ŋunhi God Garray wal'ŋu. Ŋayipina yurru djäma nhanŋuway ŋunhiyinydja, nhä ŋunhi ŋamakurru'.”
Yo, Djamiyulnydja ŋuthara wakindhina ḏarramuyinana wal'ŋu, ga Garraynydja ŋunhala galkina nhanukalana. Bukmakthu Yitjuralpuyŋuyunydja ŋäkula nhanukalaŋuwuy Djamiyulwalaŋuwuy, ga walalana ŋanya dharaŋaranydja ŋäkula, ŋunhi ŋayinydja dhäwu'‐ḻakaranharamirri Godku.
<range>
Ga Garraynydja yukurrana bitjarrana liŋguna maḻŋ'maranhamina ŋunhala Djälawnydja, ŋunhalayi liŋgu yana wäŋaŋura dharapulŋura ŋunhi ŋayi ŋäthili maḻŋ'maranhamina Djamiyulwala. Ga ŋunhi ŋayi yukurrana Djamiyul waŋananydja dhäruktja ga bukmaktthunydja yukurrana yana ŋäkulana ŋanya dhäruknha.
Bala ŋulinyaramirriyu Bilitjiyawuyŋunydja miriŋu ḻuŋ'maranhaminana bunharaminyarawuna Yitjuralpuyŋuwuna, ga walalanydja ŋunhalanydja bala Yitjuralpuyŋunydja bitjarrayi yana ḻuŋ'maranhamina nyäṉ'thunarawuna ga bunharaminyarawuna bala‐lili'yunminyarawu ŋuruku bala Bilitjiyawuyŋuwu.
Walala Bilitjiyawuyŋunydja bilina bunanana walalaŋgu Yitjuralpuyŋuwunydja, bunanhaminana walala, bala yana bunharaminana yukurrana walala; wirrkina walalanydja yukurrana bumara lilinydja Yitjuralpuyŋunhanydja, yana liŋgu ga guḻku'na dhika burakina rakunygunydja Yitjuralpuyŋunydja, miṯtjinydja 4000‐nha.
Ga märr‐ḻurrkun'nha walŋathinanydja, ga balanydja roŋi'‐ruŋiyina wäŋalilinydja. Walala marrtjina waŋanharaminanydja bitjanminana, “Wanhakana dhika Garraynydja? Nhäku ŋayi yakanydja ŋilimurrunha guŋga'yurruna? Nhäku warray walala ŋuruŋunydja Bilitjiyawuyŋuyunydja ŋilimurrunha djuḻkmaraŋala? Gul' ŋilimurru marrtji bala, ga Dhawu'‐nherraṉminyarawuynha Bathi märrama, ga gäma lilina ŋulaŋuru Godkala Buṉbuŋuru Djälawŋuru. Ŋilimurru yurru gäma lilina, märr ŋayi yurru Godtja dhiyala galki ŋilimurruŋgala, märr yurru ŋayi walŋakuma ŋilimurrunha ŋulaŋuru miriŋuwala goŋŋuru.”
Yo, ŋunhiyi Dhawu'‐nherraṉminyarawuynydja Bathi ganaŋ'maranharawuy Godku, nhanŋuway wal'ŋu Godkuna ŋunhi ŋayi ŋuli yukurranha God nhinanha ŋunhiliyi dhiyala munatha'ŋuraŋga yana. Bala yana walala dhäwu'‐gänharamirrinhana djuy'yurruna Djälawlilina, ga maṉḏa Yelaywala gäthu'mirriŋuyu maṉḏathu Yupniyu ga Biniyayu märraŋalana ŋunhiyi Dhawu'‐nherraṉminyarawuy Bathi, bala yana gäŋala ŋunhiwalana wäŋalili, ŋunhi wanhami walala yukurrana wäŋaraŋala Yitjuralpuyŋu miriŋu.
Walalanydja Yitjuralpuyŋuyunydja ŋuriŋinydja dharr‐way nhäŋalana, maṉḏa yukurrana marrtjina lili ŋunhiyi Dhawu'‐nherraṉminyarawuynydja Bathi gäŋalana bala nhinana, ga walalanydja ŋunhi wirrkina goŋmirriyina dhika wiṯthurrunana goŋmirriyina, yurru walala yiŋgathinana gay' yatjunminana dhika.
Ga walalanydja ŋunhalanydja Bilitjiyawuyŋuyunydja ŋäkulana ŋunhi walalanha rirrakaynha yatjunminyarana yiŋgathinyarana, bala waŋana ḻakaranhamina bitjarrana, “Ŋäka walala. Nhäku ŋunha walala yukurra yiŋgathirrinydja?” bitjarrana. Ga yurruna walala ŋäkulanydja ŋunhi Dhawu'‐nherraṉminyarawuy Bathi ŋunhilina bunana walalaŋgu Yitjuralpuyŋuwalana wäŋaŋura.
Ga walalanydja wirrkina dhika beyaṉiyina, bala walala waŋanharamina ḻakaranharaminanydja bitjarrana, “Walalaŋgu waŋarrnydja liŋguna ŋunhana walalaŋgalana. Ga dhuwalanydja yurru ŋilimurru yakana djuḻkmarama walalanha dhiyaŋunydja‐wala, liŋgu walalaŋgunydja waŋarr ganydjarr‐ḏumurruna wal'ŋu.
Yolthuna ŋilimurrunhanydja yurru walŋakuma ŋurukala walalaŋgalaŋuwalanydja waŋarrwala? Ŋayipiŋga ŋunhi bumara Yetjippuyŋunhanydja ŋunhala ŋanhdharkŋuranydja.
Ŋilimurrunydja yurru yana dhärra wuṉḏaŋarryirri, ga yakana barrarirrinydja walalaŋgu. Ŋilimurru yurru wirrki yana bumanydja walalanha, märr yurru ŋuruŋu Yitjuralpuyŋuyunydja yakana ŋilimurrunha ŋayathama rakunygu. Yaka ŋilimurru ḏukṯuk, walala yurru ḏapmarama ŋilimurrunha, bala djaw'yun djämawuna. Bumanydja ŋilimurru yurru wirrki yana, wirrki yurru bumanydja ga dhawar'marama yana yurru walalanha.” Bitjarrana walala yukurrana ŋunhi Bilitjiyawuyŋunydja ganydjarr‐wekanhamina walalanhay walala.
Bala yana walala marrtjinana‐wala, ga bunanana nyäṉ'thurrunana ŋuriki Yitjuralpuyŋuwunydja, bala yana bunharaminana wiṯthunminana dhikana wal'ŋu wirrkina, ga bumaranydja walala rakunyguŋalanydja guḻku'nhana mirithirrina dhika Yitjuralpuyŋunhanydja, 3000‐nha miṯtjinydja rakunygunydja burakina.
Ga ŋuriŋina Bilitjiyawuyŋuyuna märraŋala ŋunhi Dhawu'‐nherraṉminyarawuynhanydja Bathinha, ga bitjarrayi liŋgu walala bumarayi ŋunhi Yelaywunydja gäthu'mirriŋunha maṉḏanha Yupninha ga Biniyanha.
Yurru waŋganydja ḏarramu winya'yurruna, ga balayi waṉḏina Djälawlili. Ŋayi Yelaynydja nhina‐dharrana galki ḻoḻuŋura dhurrwaraŋura, nhäŋala nhinana; warwuyurruna ŋayi yukurrana ŋunhi yulŋunydja ŋurikiyi Dhawu'‐nherraṉminyarawuywu Bathiwu ŋunhi walala djaw'yurruna ŋulaŋuru Garraywala wäŋaŋuru Buṉbuŋuru. Yo, waṉḏinana ŋayi yukurrana ŋunhi dhäwu'‐gänharamirrinydja, dhäwu'na gäŋala yolŋu'‐yulŋuwana, ga bukmaknha dhika yolŋu'‐yulŋunydja beyaṉiyinyaminana ga yatjunminana nyä'yunminana wirrkina dhika.
<range>
Yo, Yelaynydja ŋulinyaramirriyu wirrkina worruŋuyina 96‐nha dhuŋgarranydja nhanŋu, ga bambaynha ŋayi ŋunhi yulŋunydja. Ŋayi ŋäkula rirrakay nyä'yunminyara, bala ŋayi waŋana bitjarrana, “Ŋäka dhika rirrakay ya'! Nhäku walala yukurra dhika ŋäthinydja?”
<range>
Bala ŋunhiyi dhäwu'mirrina bunana nhanŋu, ga ḻakaraŋala nhanŋu bitjarrana, “Ŋarra dhuwala waṉḏina ŋulaŋuru bili ŋunha walala yukurra bunharamirri.” Ga Yelaynydja waŋana dhä‐wirrka'yurruna ŋanya bitjarra, “Nhaltjarra yulŋunydja? Go ḻakaraŋana ŋarraku.”
Ga ŋuriŋi dhäwu'mirriyunydja ḻakaraŋala bitjarra, “Ŋuruŋu Bilitjiyawuyŋuyunydja djuḻkmaraŋalana ŋanapurrunha. Guḻku'na Yitjuralpuyŋunydja raku'‐rakunydhina, ga nhipala gäthu'mirriŋu maṉḏa märrma' yana rakunynha maṉḏa liŋguna. Ga bitjarrayi liŋgu walala ŋunhi djaw'yurruna Garraywunydja Dhawu'‐nherraṉminyarawuy Bathi.”
Ga ŋunhi ŋayi ŋäkulanydja ŋunhiyi malanha, ŋunhi walala djaw'yurruna Dhawu'‐nherraṉminyarawuy Bathi, Yelaynydja dhunupa dhaŋgalkthurrunana ŋuliŋuru nhina'‐nhinanharamirriŋurunydja ḏiltjiyuna ŋurrkanhamina; ga gupana‐ḏaw'yurrunanydja, bala yana rakunydhinana. Ŋe, Yelaynydja yukurrana djäka yolŋu'‐yulŋuwu miṯtji ḏälkuŋala 40 dhuŋgarra ŋupara, ga ŋunhinydja ŋayi rakunynha.




Yo, ŋunhi walala Bilitjiyawuyŋuyu djaw'yurruna Bathinydja ŋunhi Dhawu'‐nherraṉminyarawuynhanydja, ŋunhi ŋayi yukurranha ŋuli mel‐ḻakaranha ŋuriŋiyi ŋunhi Godtja dhiyalaŋumina bäyma, ŋunhiyina dhuwala walala Bathinydja djaw'yurruna; djaw'yurrunanydja walala, bala gäŋala bala Yatjthutlilina wäŋalili.
Yo, ŋunhiliyi buṉbuŋura yukurrana djingaryurruna walalaŋgunydja waŋarr, goŋbuy warray ŋamaŋamayunara, walalaŋgiyinguŋu warray, ga ŋunhamalayina walala nherraranydja ŋanya Godkunydja ŋunhi Bathi Dhawu'‐nherraṉminyarawuynydja, gali'lili nherrara waŋgany‐manapara ŋurikalayina walalaŋgalaŋuwalana waŋarrwala Daykungalana yäkuwala.
Ga wiripuŋuyuna waluyu walala nhäŋala ŋunhinhanydja waŋarrnha walalambalaynydja galkinyarana, ŋunhalana yukurrana ŋorrana munatha'ŋurana, gumurrŋura yana bitjarra bäyma ya', galki ŋunhi Dhawu'‐nherraṉminyarawuyŋura Bathiŋura. Walala ŋanya ḻaw'maraŋala ŋunhi walalaŋguwaynydja waŋarrnha, ga balayi nherrara ŋunhimalayi liŋgu dharapullili.
Ga biyapul wiripuŋuyu waluyu, ga bitjarrayi yana liŋgu walala maḻŋ'maraŋala galkinyara yana, ḏaŋgalkthunara ŋunhiyi liŋgu, ga muḻkurrnydja ḏaw'yunarana ŋorrana yukurrana ga waṉa maṉḏanha, ḏaŋga'‐ḏaŋgalkthurrunana bala‐a‐a walala yulŋunydja ŋunhiyi walala, ga ŋunha wapthurruna galki dhurrwaralilina, bala ŋunhilina marrtjina ḏäpthurrunanydja, ga rumbalnha ŋayi waŋganynha yukurrana ŋunhilinydja ŋorrana galki ŋunhi Dhawu'‐nherraṉminyarawuyŋuranydja Bathiŋura.
<range>
Ga Garrayyunydja murr'maraŋalana walalanha, dhä‐ḏir'yurrunana ŋunhala Yatjthuttja wäŋaŋura; bukmaknha yolŋu'‐yulŋunydja yukurrana rirrikthunminana. Yo, wäŋanydja ŋunhiyi nyiknyik‐mäypamirriyinana, dhaŋaŋdhinana marrtjina dhika, ga ŋuriŋiyi nyiknyikthu gäŋalanydja ŋunhi rerri walalaŋgu.
Bukmaknha yolŋu'‐yulŋunydja marrtjina rirrikthunminana, ga wirrkina walala barrarinanydja. Bala walala waŋananydja yukurrana bitjarrana, “Dhiyaŋu Waŋarryu Yitjuralpuyŋuwalanydja ŋilimurrunha yukurra dhä‐ḏir'yunna, ga ŋunha ya' ŋilimurruŋgu waŋarrnha. Yaka ŋilimurru ḏukṯuk dhiyakunydja, ŋilimurru ŋayathama yukurra yurru weyin dhuwala Dhawu'‐nherraṉminyarawuy Bathi.”
Bala yana walala dhäwu'mirrinhana djuy'yurruna bala buŋgawawala Bilitjiyawuyŋuwala, walala dhäruktja djuy'yurruna bitjarrayina, “Yaka ŋanapurru ḏukṯuk dhiyaku Dhawu'‐nherraṉminyarawuywu Bathiwu Yitjuralpuyŋuwalaŋuwunydja; yaka ŋanapurru ḏukṯuk ŋayi yukurra yurru dhärra dhiyala ŋanapurruŋgala wäŋaŋura.” Ga ŋayi ŋunhi giŋdja waŋana, “Djuy'yurrana bala ŋunha Gäthlilina wäŋalili,” bitjarra. Bala yuwalkthi walala gäŋala bala Gäthlilina.
Ga dhunupana ŋunhalanydja wäŋaŋura Garrayyu dhä‐ḏir'yurrunayi ŋurikinhanydja walalanha, ga bitjarra yana liŋgu yolŋunydja walala bukmakthina rirrikthunmina ŋuriŋi yana liŋgu waŋganydhu rerriyu; bukmaknha walala yukurrana wirrkina dhika rirrikthunmina, worru'‐wurruŋu wakinmirri ga yawirriny' yolŋu'‐yulŋu.
Bala yana walala ŋunhi Dhawu'‐nherraṉminyarawuynydja Bathi djuy'yurrunana‐wala wiripuŋulilina wäŋalili Yikrunlilina, ga walalanydja ŋunhilinydja wäŋa ŋurukuynydja yolŋu'‐yulŋu waŋana bitjarra, “Nhäku nhuma dhuwalanydja gäŋala lilinydja? Nhuma ḏukṯuk ŋanapurru yurru murrmurryun bukmaknha? Yaka dhuwala ŋanapurru ḏukṯuk dhiyakiyi Yitjuralpuyŋuwu waŋarrwu, dhiyala yukurra yurru djingaryun.”
Bala walala ḻakaraŋala giŋgu walalaŋgiyingalaŋuwu buŋgawawu bitjarra, “Djuy'yurrana ŋanapurruŋgala dhuwalanydja bathi ŋi', bala roŋinyamaraŋana balayi Yitjuralliliyi, märr ŋilimurru yakaŋga bukmaktja murrmurryun marrtji.” Yo, bukmaknha dhika beyaṉiyinanydja, bili Garrayyunydja yukurrana wirrkina dhä‐ḏir'yurruna walalanha.
Yo, guḻku'na marrtjina murrmurryurrunanydja ga wiripu‐guḻkuny'tja yana rirrikthunmina marrtjina, bala walala yukurrana bukmaknha märrliliyaŋalanydja walalaŋgalayŋuwala waŋarrwalanydja walalaŋgu guŋga'yunarawu ga walŋakunharawunydja.
Yo, ŋunhiyi Dhawu'‐nherraṉminyarawuynydja Bathi ŋunhili yukurrana djingaryurruna Bilitjiyanydja wäŋaŋura makarrŋura 7 ŋaḻindi ŋupara, ga yolŋu'‐yulŋunydja yukurrana waŋanhamina bitjanmina, “Nhaltjan ŋilimurru yurru dhuwala djuy'yun balayinydja Yitjurallilinydja?” Bala walala waŋana dhä‐wirrka'yurruna ŋunhi ḻiya‐djambatjmirrinha yolŋu'‐yulŋunha,
<range>
ga walalanydja ŋuriŋi ḻiya‐djambatjmirriyunydja ḻakaraŋala walalambala bitjarra, “Nhuma yurru djuy'yundja dhuwalayi, ga djuy'yurrayi nhuma yurru mundhurrnydja manaparra. Djämanydja nhuma yurru waŋgany rulu' nyiknyik, garwarrwarr'mirri dhika nyiknyik, bala yana djuy'yurrana‐wala roŋiyinmaraŋana dhuwalana manaparra Yitjuralpuyŋuwuna Waŋarrnha. Ŋunhi nhuma yurru bitjandhiyinydja djuy'yun, mak yurru Yitjuralpuyŋuwunydja ŋunha Waŋarr ḏaḏawyunna, yakana ŋayi yurru biyapulnydja dhä‐ḏir'yun ŋilimurrunha.
<range>
<range>
<range>
Ga biyaka nhuma yurru roŋiyinmaraŋanydja ŋunhi Dhawu'‐nherraṉminyarawuynydja Bathi gam'. Djäma walala yuṯa wal'ŋu yana girri' warryu'‐warryunarawu bala, ga märraŋa märrma' buliki' maṉḏanha, yurru yuṯa maṉḏanha wal'ŋu yana, yothumirrinha maṉḏanha. Märraŋa djaw'yurra ŋunhiyi yothunhanydja maṉḏanha balayi ŋunhimala ḻoḻulili nherrala,
ga biyakayi gurrunharra dharpa maṉḏakala ŋurikala ŋäṉḏi'mirriŋuwala maṉḏakala buliki'wala warryu'‐warryunarawu bala. Nherrala ŋunhi Dhawu'‐nherraṉminyarawuynydja Bathi ŋunhimalayi girri'lili, ga gali'lilinydja gurrunharra ŋunhiyi garwarrwarr' mundhurr, ŋunhi nhuma yurru djuy'yun balayi walalaŋgalaŋuwu waŋarrwu mundhurr, ga yurruna yurru buliki'nhanydja maṉḏanha djuy'yun gänana‐wala.
Yo, ŋuli maṉḏa yurru buliki' maṉḏa marrtji ganan maṉḏakuway yothunha maṉḏanha ŋunhimala bäyma, bala yurru marrtjina‐wala yana Yitjurallilina wäŋalili, ga yurruna ŋanapurrunydja yurru marŋgithirrina ŋunhi yuwalktja ŋuriŋi Yitjuralpuyŋuwalanydja waŋarryu ŋanapurrunha yukurrana dhä‐ḏir'yurruna ŋuriŋi rerriyu. Ga ŋuli ŋayi yurru dhiyaŋu buliki'yu maṉḏaŋuyu yakanydja ganan dhuwala wäŋa, ga ŋunhinydja ŋanapurru yurru marŋgithirri ŋunhi rerrinydja ŋunhiyi yawungu gäna yana wakinŋu buna, gäna rerri yana.”
Yo, bitjarrayinydja walala ŋunhi dhuḏakthurruna yana dhäruk, ŋunhi walalaŋgu yukurrana ŋuriŋiyi ḻiya‐djambatjmirriyu ḻakaraŋala. Walala Dhawu'‐nherraṉminyarawuynydja Bathi gurrunhara ŋal'maraŋala ŋunhimalanayi girri'lilina, bala yana ŋunhi buliki'nhanydja maṉḏanha djuy'yurrunana‐wala.
<range>
Dhunupa maṉḏa ŋunhi bulikiny'tja maṉḏa yana marrtjinana dhunupana‐wala yana ŋunhana Yitjurallilina, yurru marrtjinanydja maṉḏa yukurrana, ḻoḻthurruna marrtjina bala maṉḏa ŋäthina, yurru yakana ŋula maṉḏa bilyurruna ŋuliŋuru gatjaḻŋuru gatjpaḻ'yurrunanydja; dhunupana yanana maṉḏa yukurrana marrtjinanydja, yana liŋgu ga bur‐bunana ŋunhala Beth‐Djimatjnha wäŋaŋura, Yitjuralpuyŋuwalana wäŋaŋura. Ga ŋunhiyi Bilitjiyawuyŋuwunydja buŋgawa giŋ malthurrunayi marrtjina lili, marrtjina yukurrana märr‐barrku bitjarra ya', walala marrtjina nhäŋala nhaltjarra maṉḏa yukurrana ŋunhiyi.
Ŋulinyaramirriyuyi waluyu walala yukurrana yolŋu'‐yulŋuyunydja ŋunhi warkthurruna ŋunhala dhulmu‐waṉarra'ŋura, ŋatha marrtjina gulkthurruna birrali. Walala bitjarra mel‐garrwarthina, dharr‐way nhäŋalana, maṉḏa yukurrana ŋunhi bulikiny'tja maṉḏa marrtjina lilina withiyara, gäŋalana marrtjina ŋunhi Dhawu'‐nherraṉminyarawuynhana Bathinha. Bala walala wirrkina dhika goŋmirriyinanydja, wiṯthurruna bäymana dhika.
Yo, ŋunhiyi bulikiny'tja maṉḏa marrtjinana lili nhinana, galkithinana marrtjina‐a‐a; gulyurrunanydja maṉḏa ŋunhilina bäymana galki guṉḏa yukurrana baḻapthurruna yindi. Ga ŋuriŋi ḏalkarra'mirriyunydja ḻaw'maraŋalana ŋunhi Garraywunydja Bathi, bala nherrara ŋunhimalayina guṉḏalilina ŋal'maraŋala. Girriny'tja walala ŋunhi warryunaramirrinydja djat‐djatthurrunana, ga gurthakuŋalana, ga ŋunhi wäyinnha maṉḏanha buliki'nha maṉḏanha wutthurrunana. Bala walala bathara mundhurrnha wekaŋala Garraywuna, buku‐ŋal'yurrunana yukurrana manapara Garraywuna.
<range>
Ga ŋunhi Bilitjiyawuyŋuyunydja buŋgawayu walalay nhäŋalana yukurrana walalanha yana, bala walala ŋanydjaḻa'yurruna, bala marrtjina roŋiyinana.
<range>
<range>
Ga wiripu‐guḻku'yunydja ŋuriŋi Yitjuralpuyŋuyu yolŋu'‐yulŋuyu, walala dhä‐ḻaw'maraŋala ŋunhiyi Dhawu'‐nherraṉminyarawuynha Bathi, ga nhäŋala djinawa' rurraŋ'thurruna. Dhunupa Garrayyunydja walalanha bumara warray, rakunyguŋala warray, liŋgu ŋunhiyinydjayi Bathi ganaŋ'thunmaranharana, gänana wal'ŋu nhanŋuwaynha ŋunhinydja, dhuyuna wal'ŋu, ŋunhi yukurra ḻakarama Garraynhana ŋunhi ŋayinydja garrkuḻuk gal'ŋu, gäna wal'ŋu ŋayipi yana, yakana ŋula nhä. Yo, ŋunhinydja walala ŋunhi walala mulka'‐mulkana goŋdhu, yana walala rakunydhinana‐wala, ga bukmaktja yolŋu'‐yulŋunydja ŋunhi Yitjuralpuyŋunydja nyä'yunminana dhika walalaŋgu.
Ga bukmaktja ŋurikiy wäŋawuy yolŋu'‐yulŋu waŋana bitjarrana, “Garraynydja dhuwala ganaŋ'thun yukurra wal'ŋu, garrkuḻuk wal'ŋu gäna ŋayipi ŋula nhämiriw. Yol yurru djingaryundja nhanukalanydja? Yaka ŋilimurru ḏukṯuk dhiyaku Dhawu'‐nherraṉminyarawuywu Bathiwu. Wanhamala ŋilimurru yurru ŋanya djuy'yundja? . . . märr ŋayi yurru dhiyalanydja yaka yukurra nhina, ŋilimurruŋgalanydja galki?”
Bala walala dhäwu'na djuy'yurruna wäŋalili ŋunha Girat‐Djiramlili wäŋalili, waŋananydja walala bitjarra, “Bilitjiyawuyŋuyunydja liŋguna roŋiyinmaraŋala Garraywunydja Bathi. Go marrtjiyana lili, walala ga märraŋana.”
Bala yolŋu'‐yulŋu ŋurikiyi Girat‐Djirambuyŋunydja marrtjinana lili, ga märraŋalana, bala yana walala gäŋalana ŋunhimala walalaŋgiyingalana wäŋalili; gäŋalanydja walala ŋunhi Bathinydja, ga gurrunhara ŋunhimala waŋganygala wäŋalili ḏarramuwala yäkuwala Binatapkala, ŋunhi ŋayi yukurranha ŋuli nhinanha ŋunhala bukuŋura. Bala walala ganaŋ'maraŋalana nhanŋu gäthu'mirriŋunha Layatjanhana, ŋayi yukurra yurru djäkanydja ŋuriki Bathiwu, djäma yukurra yurru Garraywu.
Ga ŋunhiyi Dhawu'‐nherraṉminyarawuynydja Bathi yukurrana dhärrana yana nhäyika wäŋaŋura mukthurrunaŋga yana baman'ŋumirrina, dhuŋgarranydja 20 ŋupara. Ga bitjanana liŋgu ŋuli Yitjuralpuyŋunydja yolŋu'‐yulŋu galŋa‐yätjthinyana yukurranha, liŋgu mari yukurrana yana mukthurruna marrtjina ŋunhala wäŋaŋura Yitjuralnydja, bala yana walala ŋuli ŋäthinyaminyana märrliliyanha Garraywala guŋga'yunarawuna.
Ga Djamiyulyunydja ḻakaraŋala ŋurikala Yitjuralpuyŋuwalanydja yolŋu'‐yulŋuwala bitjarrana gam', “Ŋuli nhuma yuwalkkuma warray yurru ŋula bilyun warrpam' Garraywalana, ga nhanŋuwaynha wal'ŋu yurru yukurra buku‐ŋal'yun bukmakthu nhokiyingala ŋayaŋuyu yuwalkkumana wal'ŋu, nhuma yurru yana djalkthurrana ŋunhinydja mulku'‐mulkurunhanydja waŋarrnha walalanha, yarrkmaraŋana, ḏupthurrana‐wala, bala yana wekanharamiya nhunapinyaynydja nhe warrpam'nha yanana nhanŋuwaynha Garraywuna. Ga ŋayi yurru Garrayyunydja nhumalanha walŋakumana, dhawaṯmaramana‐wala yurru ŋulaŋurunydja ganydjarr‐ḏilkurruwalanydja Bilitjiyawuyŋuwalanydja goŋŋuru.” Ga bitjarrana yukurrana ŋayi Djamiyul waŋananydja.
Bala walalanydja marrtjina djalkthurrunana ŋunhi wiripuŋunhanydja walalanha waŋarrnha walalanha, Bälnhanydja ga Yatjatinhanydja, bala waŋganygu yana walala yukurrana buku‐ŋal'yurrunanydja nhanŋuway yana Garraywuna.
Djamiyulyu ḻuŋ'maraŋala yolŋu'‐yulŋunha ŋunhi bukmaknha yana Yitjuralpuyŋunha, ga bukmak walala ḻuŋ'thurrunanydja ŋunhamala wäŋalili Mitjapalili. Bala yana Djamiyul waŋanana bitjarra, “Ŋarra yurru bukumirriyama waŋa Garraynha walŋakunharawu nhumalaŋgu,” bitjarra ŋayi waŋana. Ga ŋunhi yolŋunydja walala bukmak yukurrana nhinana ŋoy‐ŋathamiriw walala yana, wuyunminana bitjarrana walalaŋgalayŋuwu yätjkuna, waŋana yukurrana wirrkina dhika bitjarrana, “Yuwalk yana ŋanapurru ŋayaŋu‐yätjkuŋalanydja Garraynha.” Walala buku‐ŋal'yurrunanydja yukurrana Garraywu wekaŋala mundhurrnha‐manapara.
<range>
Ga walalanydja ŋunhalanydja Bilitjiyawuyŋuyunydja ŋäkulana, ŋunhi walala yukurrana Yitjuralpuyŋu miṯtji yolŋu'‐yulŋu ḻuŋ'maranhamina ŋunhala Mitjapa wäŋaŋura, bala yana walalanydja ŋulaŋurunydja yurrum'maraŋala miriŋunha warray, bala yana nyäṉ'thurrunana walalaŋgu lili. Ga walalanydja ŋunhala Yitjuralpuyŋuyunydja ŋäkulana, ga mirithinana walala ŋoy‐yätjthinanydja beyaṉiyinana.
Bala yana walala waŋana Djamiyulwalanydja bitjarrana, “Biyaka bukumirriyaŋana Garraywalanydja, märrliliyaŋa ŋäŋ'thurrana yukirriya ŋanya, märr yurru ŋayi ŋilimurrunha walŋakuma muka ŋulaŋuru miriŋuwalanydja goŋŋuru,” bitjarra.
Ga ŋayinydja Djamiyulyunydja wekaŋala, bathara mundhurr Garraywu; ŋayi yukurrana waŋana bukumirriyaŋalanydja, ŋäŋ'thurruna waŋana yukurrana bukukurru waŋana bitjarra, “Garray, guŋga'yurra dhuwala Yitjuralpuyŋunha, nhuŋuway wal'ŋu miṯtjinha.”
Ga yuwalkthi ŋayi Godthunydja ŋäkula ŋanya bukumirriyanhara, ga ŋunhi walala Bilitjiyawuyŋunydja marrtjina lili yukurrana, nyäṉ'thurrunana walalaŋgu, bala ŋayinydja marrtjina Garrayyunydja walalaŋgu djuy'yurruna waltjaṉnha ga maykarraṉ'nha, ŋutu'na dhika maykarraṉ' bunana. Ga walalanydja ŋunhi Bilitjiyawuyŋunydja wirrkina dhika barrarina, yurru walala gundupuŋalana gay', barrariŋuna dhika marrmarryunminana.
Ga walala ŋuriŋi Yitjuralpuyŋuyunydja ŋuparana‐wala walalanha, bala yana djuḻkmaraŋalana walalanha ŋunhi Bilitjiyawuyŋunhanydja, liŋgu Garrayyu walalanha guŋga'yurruna.
<range>
Ga biyapulnydja Bilitjiyawuyŋu yakana lili roŋiyina, bitjarrana liŋguna marimiriwnha ŋula nhämiriwnha yukurrana dhärrana ŋunha wäŋa, yana liŋgu‐u‐u ga Djamiyul rakunydhina.
<range>
Yo, Djamiyulnydja yukurrana djäka bitjarrana liŋguna, ḏälkuŋala yukurrana miṯtjinha nhanŋuway ga ŋunhi wäŋa, yana liŋgu ga rakunydhina ŋayi.
Bitjana liŋgu ŋayi ŋuli marrtjinyanydja wäŋalili ga wäŋalili ga wäŋalili, guŋga'yunanydja marrtjinya ŋuli mala‐yarr'yuna yolŋu'‐yulŋunhanydja, ga djämanydja ŋayi ŋuli yukurranha Garraywu yana ŋunhala Räma wäŋaŋura. Yo, ŋunhamalayi Rämalili wäŋalili ŋayi dhuḻ'yurruna guṉḏa ŋal'‐ŋalmaraŋala buku‐ŋal'yunarawu Garraywu.
<range>
Ŋunhi ŋayi Djamiyul worruŋuna yukurrana nhinana, ga nhanukala gäthu'mirriŋuyuna ŋuli yukurranha mala‐yarr'yuna yolŋu'‐yulŋunhanydja nhanukalanydja dharapulŋura, Djamiyulwalanydja bäpa'mirriŋuwalanydja,
<range>
yurru maṉḏa yaka warray yuwalkkuŋalanydja wal'ŋu malthurruna nhanŋuwaynydja romgu, yaka walala dhukarrkurru marrtjina yukurrana ŋanyanydja dhuḏakthurruna bäpa'mirriŋunhanydja. Yo, maṉḏa ŋuli yana märranha buku‐mangunha rrupiya warray, guŋga'yunanydja ŋuli yukurranha ŋunhi warray liŋgu yolŋu'‐yulŋunha, ŋunhi walala ŋuli rrupiya wekanha lili maṉḏaku; yaka warray maṉḏa ŋuli yuwalkkunha djäma wal'ŋu rrambaŋikunhanydja ŋunhi yolŋu'‐yulŋunha.
Ga ŋurru'‐ŋurruŋu yolŋu'‐yulŋu wäŋgaŋala marrtjina withiyara Djamiyulnha, ga waŋana bitjarra,
“Worruŋuna nhe dhuwala yolŋunydja wirrkina, ga nhuŋu gäthu'mirriŋunydja maṉḏa ŋunha wiriputhirri yukurra rom, yaka ŋamakurru' bitjarra nhe yukurrana nhinana. Ŋanapurru ḏukṯuk nhe yurru dhunupamirriyaŋa, bala nherrala buŋgawanha ŋanapurruŋgu, märr ŋayina yurru ŋanapurruŋgu djäka yukurra. Ŋunha wiripu‐guḻku'wunydja miṯtjiwu yolŋu'‐yulŋuwu buŋgawa walala nhina marrtji, ga ŋanapurrunydja ḏukṯukthina dhuwala buŋgawawu.”
Ŋayi Djamiyulyunydja ŋäkula, bala ŋayi wirrkina ŋoy‐yätjthina ŋuriŋiyi dhärukthunydja, bala yana ŋayi bukumirriyaŋalana Garraywalana.
Ga ŋayi Garraynydja waŋana nhanukala bitjarrana, “Mäkiri'‐witjurra dhiyaki yolŋu'‐yulŋuwu ya'. Ŋarranha dhuwala walala yuwalktja ŋurrkama yukurra; walala yaka ḏukṯuk ŋarraku, ŋarra yurru walalaŋgu ŋurruŋu buŋgawanydja.
Ŋulaŋuru liŋgu ŋunhi ŋarra dhawaṯmaraŋala walalanha gäŋala marrtjina Yetjipŋuru, walala ŋapa‐wilyurruna ŋarrakala, bala walala marrtjina buku‐ŋal'yurruna wiripuŋuwuna waŋarrwu walalaŋgu. Yakana walala ŋarraku ḏukṯuk, ga bitjandhi walala yaka yana nhuŋunydja ḏukṯuk.
Ma' nhe nherrala walalaŋgu ŋula yolŋunha ŋurruŋunha walalaŋgu, ga ḻakaraŋayi walalaŋgu dhunupakuŋa wal'ŋu yana, nhaltjan ŋayi yurru ŋunhiyi buŋgawa yukurra djäka walalaŋgu, ŋunhi ŋayi yurru gämanydja yukurra walalanha yaka ŋamathama, yätjkumana wal'ŋu.”
Yo, bala yana ŋayi Djamiyulyunydja waŋana yuraŋalana ḻakaraŋalana ŋuriki yolŋu'‐yulŋuwunydja, “Manymaknha. Ŋarra yurru wekamana nhumalaŋgu buŋgawanhana yolŋunha, ŋayi yurru nhumalaŋgu yukurra ŋurruŋunydja dhärra. Yurru nhuma yaka yurru galŋa‐ŋamathirrinydja, liŋgu dhiyaŋuyi ŋurruŋuyu yurru djaw'‐djawyun nhumalaŋgala gäthu'mirriŋunha walalanha, walala yurru djämana yukurra nhanŋuwaynha. Ŋayi yurru djaw'yun nhumalaŋgala wäŋa ŋaraka ga borum malanha ŋunhi nhuma yurru ŋuthanmarama, ga bitjandhi liŋgu ŋayi yurru djaw'yundhi wäyinnha walalanha ga djämamirrinha walalanha nhumalaŋgu. Ga bitjandhiyi ŋayi yurru djaw'yun nhumalanhanydja, märr yurru nhuma yukurra djäma nhanŋuwaynha ŋunhala.
<range>
<range>
<range>
<range>
<range>
<range>
<range>
Bala yana nhumanydja yurru ŋoy‐yätjthirrina ŋunhiyi nhinanydja yukurra, galŋa‐miḏikirrina, bili dhiyaŋuyina nhumalaŋgalaynha ŋunhi nhumapi djarr'yurruna dhukarr nhumalaŋguway. Yurru Garraynydja yurru yakana nhumalaŋgu buthuru‐witjun, ŋunhi nhuma yurru wäthundja nhanŋu, märrliliyamanydja nhanukala.”
Yurru ŋunhiyi yolŋunydja walala yakana mäkiri'‐witjurruna nhanŋu Djamiyulwunydja, walalanydja yana ŋayaŋuyuna waŋana marrtjina bitjarra warray, “Ŋanapurru ḏukṯuk buŋgawawu.
Ŋanapurrunydja yurru bitjandhi liŋgu bitjan ŋunha bala wiripuŋura wäŋaŋura miṯtji yolŋu'‐yulŋu. Ŋanapurru ḏukṯuk buŋgawawu ŋurruŋuwu, märr ŋayina yurru mala‐warryun ŋanapurrunha, ŋurru‐warryun bunharawu ŋuruku miriŋuwunydja.”
Bala ŋayi Djamiyulnydja marrtjinana bala, ga ḻakaraŋala Garraywalana,
ga ŋayi Garraynydja waŋana nhanukala, “Manymak. Wekaŋana yana walalaŋgu ŋurruŋunhana yolŋunha.” Bala yana ŋayi Djamiyulnydja balayi roŋiyina, ga ḻakaraŋala ŋuripa yolŋu'‐yulŋuwana, bala djuy'yurrunana walalanha, wäŋalilina roŋiyinmaraŋala.
Yolŋu ḏarramu yäku Gitj nhinana yukurrana, yurru ŋayi ŋunhi bäpurruny'tja Bindjaman, ga Gitjku walkurnydja maḻŋ'thurruna yäku Djol. Djolnydja ŋunhi ŋanya dhika buku‐ḻatju' ḏarramu, ŋanya dhika waḻarr‐rumbalnydja ga ŋutu'na rumbalnydja dhika.
<range>
Waŋganymirriyu waluyu nhanukalaŋuwu mäḻu'mirriŋuwu wäyin winya'yurruna, bala dhikana‐wala waṉḏinana. Ŋayi Gitjthunydja djuy'yurruna Djolnhana, “Gatju marrtjiya ḻarru'‐ḻarruŋa wäyingu,” bitjarrana.
Bala yana ŋayi Djolnydja gaŋgathina, garr'yurruna nhanŋuway djämamirrinha, bala maṉḏa marrtjinana. Marrtjinanydja maṉḏa yukurrana‐a‐a, ḻarruŋala‐a‐a marrtjina‐a‐a wäŋalili wiripuŋulili, ga ŋuliŋurunydja ga wiripulili wäŋalili bitjarrana bala, wäŋakurru wäŋakurru ḻarruŋalana yukurrana, ga yakana maṉḏa ŋula maḻŋ'maraŋalanydja.
Mukthurrunaŋga yana maṉḏa marrtjina yukurrana ḻarruŋala baḏak, yana liŋgu‐u‐u, bala ŋayi Djolnydja waŋana bitjarrana ŋurikala djämamirriwalanydja, “Yana gonha'yurrana ŋi'. Ŋunha yurru mäḻuny'tja warwuyunna ŋitjalaŋguna.”
Ga ŋayi ŋunhi djämamirrinydja nhanŋu waŋana bitjarrana, “Wäy, bulnha ŋathili. Dhiyalaŋuminydja wäŋaŋura dhikayi yolŋu yukurra ḏarramu nhina, Godku yolŋu, marŋgi ŋayi warrpam' dhika yulŋunydja, ŋunhi ŋayi ŋuli ḻakaramanydja yuwalknha dhika wal'ŋu. Gul', ŋali dhä‐wirrka'yun ŋanya, ŋayi mak yurru ḻakarama ŋitjalaŋgu ŋunhi wäyinnha maṉḏanha.”
<range>
<range>
<range>
Bala maṉḏa marrtjinana, ga maḻŋ'maraŋala ŋunhiyi ḏarramunha Djamiyulnha. Yo, ŋunhi maṉḏa nhinana marrtjina, ga ŋunhi buṉbu‐mäypamirrina wäŋa ŋayathaŋala, dharr‐way nhäŋalana maṉḏa ŋanya Djamiyulnhanydja, ŋayi nhinana lili marrtjina mundhurrwu wekanharawu Garraywu.
<range>
<range>
<range>
<range>
Yo, dhä‐ŋäthiliŋga yana wiripuŋuyu waluyu, ŋayi Garrayyunydja ḻakaraŋala Djamiyulwu bitjarra,
“Goḏarrny'tja buŋgamanydja ŋarra boŋguŋu djuy'yurru yuṯanha ḏarramunha nhokala, yurru bäpurruny'tja ŋayi ŋunhi Bindjaman. Nhe yurru ḻiya‐ḻupmaraŋa ŋunhiyi ḏarramunhanydja weyika'yu, liŋgu ŋayina yurru ŋurruŋuyirri ŋarrakalaŋuwunydja miṯtjiwu Yitjuralpuyŋuwunydja; ŋayi yukurra yurru walalanha guŋga'yun, ga walŋakuma walalanha yukurra yurru ŋurukala Bilitjiyawuyŋuwala. Liŋguna ŋarra ŋäkulanydja ŋunhi walala dhä‐wurrupuruŋala waŋana yukurrana buŋgawawu yuṯawu.”
Yo, ŋunhi ŋayi Djamiyulyu nhäŋalanydja Djolnha, ŋayi nhinana lili marrtjina dhukarrkurru, dhunupana yana ŋayi Garrayyunydja ḻakaramana, “Dhuwalanhana ya' ŋarra ḏarramunha, nhuŋu ḻakaranhanydja yawungu, dhiyaŋuna gay' ḏarramuyu yurru yukurra ŋayathama ŋarrakunydja malanha.”
Ga ŋayi Djolnydja lili marrtjina, bala waŋana dhä‐wirrka'yurruna Djamiyulnha, “Marŋgi muka nhe yulŋunydja? Wanhaka dhika dhäwu'‐gänharamirrinydja yukurra nhina?”
Ga ŋayi Djamiyulnydja buku‐wakmaraŋala bitjarra, “Dhuwalaŋga ŋarra yulŋunydja. Nhuma dhiyaŋu maṉḏathu, nhuma yurru ḻuka ŋunhala ŋarrakala, ga goḏarrny'tja ŋarra nhumalanha boŋguŋu djuy'yurruna‐wala.
Yaka maṉḏa warwuyurra ŋuriki wäyingunydja maṉḏaku, liŋgu walala maḻŋ'maraŋala. Nhuŋuway yana rumbalwu dhuwala yolŋu'‐yulŋunydja Yitjuralpuyŋunydja ḏukṯuk.”
Ga Djolnydja waŋana, “Nhäku warray nhe waŋa yukurra bitjandja? Ŋarranydja dhuwala gali'wuy warray yolŋu, wakinŋu warray, ga ŋarraku ŋunha yindipulu gali'wuy warray walala, ḻurrkun' warray, ga bäpanydja ŋarraku ŋunha yaka warray dharrpal wal'ŋu yolŋu.”
Ŋayi Djamiyulyunydja yana garr'yurrunana Djolnha bala nhanukiyingala wäŋalilina, ga ŋunhi walala ḻukanharawuna nhina'‐nhinana, ŋayi Djamiyulyunydja Djolnhanydja nherrara ganaŋ'maraŋalana, ŋurruŋukuŋalana wal'ŋu, ga wekaŋalanydja ŋayi nhanŋu gänaŋuna wal'ŋu wäyin.
Ŋayi waŋana bitjarra, “Ŋay' ḻukiyana. Ŋarra nhuŋu dhuwala djarr'yuna ganaŋ'maranha yawunguŋga yana.” Bala ŋayi ḻukanana ŋunhalana Djamiyulwala wäŋaŋura, bala dhäŋuru ŋuliŋurunydja ŋayi ŋorranana ŋunhili nhanukalana wäŋaŋura.
<range>
<range>
Ga wiripuŋuyuna waluyu munhakumirrina, Djol ga ŋunhi wiripu ḏarramu djämamirri nhanŋu, gaŋgathinana marrtjinana, ga ŋayi Djamiyulyunydja gumurr‐waŋala maṉḏanha, yana liŋgu‐u‐u ga gonha'yurruna walala ŋunhiyi wäŋa.
Ga ŋayi Djamiyulnydja waŋana Djolnha bitjarra, “Way, dhuwala ŋayi djämamirrinhanydja ḏarramunha djuy'yurra ŋathil'yurrana, ŋayi yurru marrtji ŋäthilina bala, ga nhenydja nhiniya dhiyala bäyma, ŋarra nhuŋu yurru ḻakaramana nhaltjan Godthu yawungu ḻakarama ŋarrakala nhokalaŋuwuy.”
Bala yuwalkthi Djolyu djuy'yurruna nhanŋuway ŋunhi djämamirrinhanydja. Ga ŋayi Djamiyulyunydja märraŋalana buthuḻu'mirri weyika', bala ḻiyalilina guryunmaraŋala Djolwala, bala ŋayi wälkuŋalana ŋanya, ga waŋana bitjarrana, “Garrayyu nhuna yawungu djarr'yundja. Dhiyaŋu gay' weyika'yunydja ŋayi nhuna yukurra nherraṉna, nhe yukurra yurru dhärra ŋurruŋu dhiyaku nhanukalayŋuwu miṯtjiwu Yitjuralpuyŋuwu.”
Ga bitjarrayi liŋgu Djamiyulyu ḻakaraŋalayi Djolwu, ŋunhi yurru nhaltjan ŋunhala bala. Ŋayi ḻakaraŋalanydja nhanukala bitjarra, “Ŋunhi yurru nhe marrtji nhina bala, ga walala yurru ŋunhilinydja bala ḏarramuyu maṉḏathu ḻakaramana nhuŋu ŋunhi wäyindja nhumalaŋgu liŋguna maḻŋ'maranha, ga nhuŋu mäḻu'mirriŋunydja yukurra warwuyun nhuŋuna ŋunha.”
Ga bitjarrayi liŋgu ŋayi ḻakaraŋalayi nhanŋu wiripunydja malanha ŋunhi yurru nhaltjan maḻŋ'thun.
<range>
<range>
<range>
<range>
<range>
Yo, ŋunhi ŋayi Djamiyulyu ḻakaraŋalanydja yukurrana Djolwu bitjarrayi, ŋulinyaramirriyu liŋgu Godthu mulkanana Djolnha, bala marrtjina wiriputhaŋalana, yuṯakuŋalana ŋanya. Bala yana ŋayi Djolnydja marrtjinana‐wala, gonha'yurrunana Djamiyulnhanydja, ga ŋunhalanydja bala maḻŋ'thurruna bitjarra yana liŋgu ŋunhi nhaltjarra Djamiyulyu nhanŋu Djolwu ḻakaraŋala.
Ŋunhi maṉḏa gumurr‐nhänhamina dhäwu'‐gänharamirri walala, dhunupana yana Godkunydja Garrkuḻuktja Birrimbirr bunanana nhanŋu Djolwu, bala ŋayathaŋalana ŋanya, bala ŋayinydja Djolnydja giritjinana marrtjina dhika, wokthurrunana dhikana Garraywuna ŋurikala dhäwu'‐ḻakaranhamirriwalana malaŋuwala.
Ga walalanydja yolŋu'‐yulŋuyunydja nhäŋalana, bala waŋana bitjarrana, “Wäy, ŋunha Djol wiripunydja dhäwu'‐gänharamirri?” bitjarrana.
<range>
Bala yana ŋayi Djol marrtjina ḏuwaṯthurrunana, ga buku‐ŋal'yurruna Garraywuna.
Ga ŋayi Djolwala ŋapipi'mirriŋuyu nhäŋala ŋanya, bala dhä‐wirrka'yurruna, “Wanhaŋumiŋga dhuwala nhe yawungu yulŋunydja?” bitjarra. Ga ŋayi Djolnydja buku‐ruŋiyinmaraŋala bitjarra, “Ŋarranydja yawungu yukurra ḻarruma wäyingu maṉḏaku, ga dhäwulnha ŋunhalaŋuminydja. Bala ŋarra yawungu marrtji bala, ga dhä‐wirrka'yun Djamiyulnhana.”
Ga ŋayi ŋapipi'mirriŋuyunydja dhä‐wirrka'yurruna waŋana bitjarra, “Nhä ŋayi Djamiyulyu ḻakaranhanydja nhuŋu?”
Ga ŋayi Djolyunydja ḻakaraŋala nhanŋu bitjarra, “Ŋayi Djamiyulyunydja ŋarraku ḻakarama ŋunhi wäyindja maṉḏa liŋgu maḻŋ'thunna yawungu.” Ga bitjarra ŋayi yukurrana Djolyu ḻakaraŋalanydja nhanukala ŋapipi'mirriŋuwanydja, yurru ŋayi yaka ḻakaraŋala Djolyu ŋunhi ŋayi Djamiyul waŋana bitjarra nhanŋu, “Nhe yukurra yurru djingaryun Yitjuralpuyŋuwuna ŋurruŋu,” bitjarra. Yaka ŋayi ḻakaraŋala ŋula yolku yolŋuwu ŋurikiynydjayi.
Ŋuliŋurunydja dhäŋuru Djamiyulyu yolŋu'‐yulŋunhana ḻuŋ'maraŋala waŋgany‐manaparana ŋunhamala Mitjapalili, bala ŋayi ḻakaraŋala walalaŋgu bitjarrana, “Garrayyu Waŋarryu Yitjuralwala, ŋayi nhumalanha dhawaṯmaraŋala ŋulaŋuru Yetjipŋurunydja; ŋayi nhumalanha walŋakuŋalanydja miriŋuwala goŋŋuru. Ŋayi warray nhumalaŋgu ŋuli dharray mariŋurunydja, yurru nhumanydja marrtjina ŋurrkaŋala warray ŋanya, yaka warray nhuma ḏukṯukthina nhanŋu, ŋunhi ŋayi yurru Garray nhumalaŋgu buŋgawayirri, yana nhumanydja yukurra waŋa bitjanna, ‘Ŋanapurrunydja ḏukṯuk yolŋuwu yana wal'ŋu buŋgawawu,’ bitjan. Manymak, bukmak nhuma yurru djinga'‐djingaryundja marrtji miṯtjilili ga miṯtjilili malaŋulili, ga Godthu yurru djarr'yundja yolŋunha wanhaŋuru miṯtjiŋuru, ŋunhinhanydja ḏarramunha ŋunhi ŋayi yurru buŋgawayirri nhumalaŋgu.”
<range>
<range>
Bala yuwalkthi ŋunhi yolŋu'‐yulŋunydja djinga'‐djingaryurruna miṯtjilili ga miṯtjilili ga miṯtjilili bitjarrana,
ga ŋurruŋunydja Godthu djarr'yurruna Bindjamannha bäpurru'nha, ga ŋuliŋuru Bindjamangala bäpurru'ŋuru ŋayi djarr'yurruna Gitjnhana ga nhanŋu yumurrku'nha. Ga ŋuliŋuruyinydja miṯtjiŋuru ŋayi djarr'yurruna yäkunha Djolnha, Gitjku nhanŋu walkurnha, yurru ŋayipinydja Djolnydja bäyŋu ŋunhiliyi malaŋura. Walala nhäŋa'‐nhaŋala bitjarra ḻiw'maraŋala, ga yakana walala maḻŋ'maraŋala ŋanya ŋunhiliyinydja.
Ga ŋayi Garrayyunydja walalaŋgu ḻakaraŋala yulŋukuŋalana, “Ŋunha bala ŋayi ya', djuḻuḻ'yun yukurra girri'ŋura.”
Bala yana walala gundupuŋalana, ga garr'yurrunana ŋanya märraŋalana, ga bukmakthunydja yolŋu'‐yulŋuyu nhäŋalana yukurrana ŋanya, ŋayi yukurrana dhärrananydja be warray‐wala, djakany'tja ŋanya waḻarr warray.
Ga Djamiyulyunydja waŋana ḻakaraŋalana, “Dhuwalana gay' Godthu djarr'yurrunanydja. Dhuwalana ḏarramu yurru nhumalaŋgu ŋurruŋunydja.” Ga bukmaktja ŋunhi yolŋu'‐yulŋu yiŋgathinana waŋana bitjarrana, “Dhuwalana ŋilimurruŋgu ŋurruŋunydja, märr ŋayi yurru nhinanydja weyinnha.”
Bala yana ŋayi Djamiyulyu djuy'yurrunana ŋunhi yolŋu'‐yulŋunhanydja wäŋalilina,
ga ŋayi Djolnydja marrtjina nhanukiyingalana wäŋalili Gipiyayuna, ga wiripuwurru ḏarramuwurru malthurrunayi nhanŋu watjarr'ŋumirri.
Liŋgu wiripu‐guḻkuny'tja yolŋu'‐yulŋu yaka ḏukṯukmirriyina nhanŋu Djolwu, walala bitjarra waŋana, “Nhaltjanna ŋayi yurru dhiyaŋunydja yolŋuyu guŋga'yun ŋilimurrunha?” Walala ŋanya märr‐yuḻkthurruna bitjarra ya', ga yakana walala ŋula nhanŋu mundhurrnydja wekaŋala.











Yolŋunydja walala wirrkina galŋa‐ŋamathina nhanukala Djolwala, ga waŋananydja walala yukurrana bitjarrana, “Ḻatju'na dhuwalanydja buŋgawa ŋiniya, ŋurruŋu ŋilimurruŋgu ḏälnha dhika ganydjarr‐ḏumurruna. Wanhaka dhika ŋunhinydja walala yolŋu'‐yulŋu ŋunhi walala yaka ḏukṯuk Djolwu? Ŋilimurru walalanha bumana go?”
Yurru ŋayi ŋunhi Djolyunydja waŋana walalanha, “Yaka walalanha buŋa,” bitjarrana. “Godthu dhuwala guŋga'yurruna gäthuranydja ŋilimurrunha; ŋayipi dhuwala Godthu walŋakuŋala Yitjuralpuyŋunhanydja.”
Ga ŋayi Djamiyulnydja waŋana bitjarra, “Gul' ŋilimurru marrtji bala Gilkallili, ga ŋunhala ŋilimurru yurru Djolnhanydja ŋurruŋukumana.”
Bala yana walala marrtjinana ŋunha Gilkallilina, ga ŋunhalana walala ŋurruŋukuŋala Djolnhanydja. Ga ŋuliŋurunydja dhäŋuru walala buku‐ŋal'yurrunana Garraywuna, ga wekaŋala manapara mundhurrnha bathara Godku, Djolyu ga bukmakthu ŋuriŋi yolŋuyu walalay.












“Ga dhuwalana gay' ŋayi yulŋunydja, ŋunhi nhuma djarr'yurruna ŋanya. Nhuma ŋäŋ'thurruna ŋurruŋuwu buŋgawawu, bala yana Garrayyunydja nhumalaŋgu wekaŋalana yana dhuwalanhana gay'ḏarramunha.
Märr‐ŋal'yurra ga malthurra nhanŋuway Garraywu yana, ga ŋayipi yurru nhumalanha gämanydja ḻatju'kumana. Djämanydja nhanŋuway ga mäkiri'‐wekanharamiya Godku yana, ga malthurranydja nhanŋuway yana dhärukkunydja.
Ŋuli nhuma yurru yakanydja buthuru‐witjun nhanŋu Godku; ŋuli nhuma yurru bilyun gonha'yun ŋanya Godnha, ŋayinydja yurru yakayi yana nhumalanha guŋga'yun.
Dhärriya ga nhäŋa ŋunhi bathala djäma nhanukuŋu, ŋunhi ŋayi yurru Garrayyu nhumalaŋgu djäma.
Dhiyaŋunydja‐wala dhuwala rarranhdharr' muka waltjaṉmiriw ŋiniya, ga ŋarra yurru bukumirriyama Garraywala, ga ŋayinydja yurru djuy'yunlili waltjaṉ maykarraṉ', bala nhe yurru marŋgithirrina ŋunhi nhumanydja yätjmirri. Yätj dhuwala, yaka ŋamakurru' ŋunhi nhuma ŋäŋ'thurruna ŋurruŋuwu yolŋuwu.”
Bala yana Djamiyulnydja bukumirriyaŋalana, ga dhunupa waltjaṉdja bunanana, Godthuna djuy'yurruna ŋunhi waltjaṉ ga ŋutu'na dhikana maykarraṉ'.
Ga bukmaktja ŋunhi yolŋunydja walala barrarinana dhikana, bala waŋanana marrtjina Djamiyulnhana bitjarrana, “Bukumirriyaŋa ŋanapurruŋgu, märr yakaŋga yurru Godthu bumanydja ŋanapurrunha. Ŋanapurruway dhuwala yätjtja, yätjnha dhuwala ŋunhi ŋanapurru ŋäŋ'thurruna yolŋuwunydja buŋgawawu.”
Ga Djamiyulyunydja waŋana walalanha bitjarra, “Yaka walala barrariya. Djäma ŋamathaŋa yana, ga yuwalkkuŋana buku‐ŋal'yurra Garraywu.
Yakana buku‐ŋal'yurra ŋuruku wiripu‐guḻku'wunydja waŋarrwu walalaŋgu; yaka ŋunha walala yuwalkŋu, yakana walala nhumalanha yurru guŋga'yun yukurra ga walŋakuma.
Yakana ŋayi yurru nhumalanha ganan Godthunydja, liŋgu nhumanydja dhuwala nhanŋuway yana yolŋu walala.
Ŋarranydja yurru nhumalaŋgu mukthunna yukurra bitjanna liŋguna bukumirriyamana. Ŋunhi ŋarra yurru ḏaḏawyundja ga yakanydja ŋula bukumirriyama nhumalaŋgu yurru, ŋunhiyinydja ŋarra ŋuli ŋayaŋu‐yätjkuŋu Garraynhana. Ŋarranydja nhumalanha yurru yana marŋgikuma nhä ŋunhi ŋamakurru', märr yurru nhuma djämanydja ŋamathama yana, ga dhunupa.
Malthurranydja nhanŋuway Garraywu, ga djäma nhanŋuway yana. Märr‐ŋal'yurra nhanŋu yuwalkkuŋa. Guyaŋiya ŋanya Godnha, ga yaka meṉguŋa ŋurikiynydja ŋunhi ŋayi djäma ŋamathaŋala nhumalaŋgu marrtjina.
Ga ŋuli nhuma yurru mukthundja marrtji djäma yätjtja rom, nhuma dhuwala yolŋu walala, ga nhumalaŋgu ŋurruŋu buŋgawa, nhumanydja yurru rumbal‐winya'yunmirrina.”
Ŋuliŋuru dhurrwaraŋuru Djolyu yurrum'maraŋala ŋunhiyi nhanŋuway malanha miriŋunha ŋurukuna‐wala nyäṉ'thunarawuna ga bunharawu ŋuruku Bilitjiyawuyŋuwuna.
<range>
Ga nhanŋuway Djolwu gäthu'mirriŋu Djonathan yäku marrtjina bala nhinanana, bala bumara buŋgawanha warray ŋurruŋunhana wal'ŋu ŋuriki miriŋuwu.
Ga walalanydja ŋunhi Bilitjiyawuyŋunydja yolŋu walala miriŋu wirrkina dhika ŋaramurryinyamina, bala walala biyapulnha ŋunha mala‐märranhamina, märr yurru walala marrtjina ga dhawar'maramana buma ŋunhi Yitjuralpuyŋunhanydja.
<range>
Ga walalanydja ŋunhala Yitjuralpuyŋunydja wirrkina barrarina; wiripu‐guḻkuny'tja gundupuŋala bena‐wala winya'‐winyayurruna djuḻu'‐djuḻuḻyurruna ŋunha bala mathi'‐mathirrakurruna ga wiripu‐guḻkuny'tja balayi roŋiyina gundupuŋala wäŋalili.
<range>
Djolnydja ŋayipinydja ga ŋunhala bäyma yana Gilkal wäŋaŋura, galkurruna ŋayi yukurrana Djamiyulwu, bili Djamiyulyu waŋana nhanŋu dhä‐ŋäthiliŋga ḻakaraŋala bitjarra waŋana gam'. “Galkurra ŋunhili ŋarraku Gilkal. Ŋarra yurru marrtji bala, ga wekama ŋarra yurru mundhurr bathan wäyin Garraywu, ga yurruna nhe yurru marrtji balanydja marililinydja.” Yuwalkthi walalanydja galkurruna yukurrana‐a‐a 7 walu ŋupara, ga yakana bunana Djamiyulnydja, ga yolŋunydja walala ŋunhi beyaṉiyinana.
Bala yana ŋayi Djolnydja waŋanana, “Go, gäŋana lili wäyindja ŋarrakalana, ŋarrapina yurru bathan wekama mundhurr Garraywunydja.” Yo, ŋunhiyinydjayi mundhurrwunydja bathanarawu ganaŋ'thunarana wal'ŋu, walalawuynha yanana ŋuriŋina walalay ḏalkarra'mirriyuna walalay yukurranha ŋuli bathana, yakana wiripuŋuyunydja ŋula yolthunydja. Yurru ŋayinydja marrtjina Djolyunydja wutthurruna ŋunhi wäyinnhanydja bala yana marrtjina batharana dhunupana.
Ga ŋunhi ŋayi dhawar'yurrunanydja ŋuliŋuru bathanaraŋuru mundhurrŋuru, bala ŋayinydja marrtjina Djamiyulnydja bunanana ŋulinyaramirriyu.
Ga dhunupa ŋayi Djamiyulnydja waŋana dhä‐wirrka'yurrunana, “Nhaltjarra nhe dhuwala yulŋunydja?” Ga ŋayi Djolnydja buku‐wakmaraŋala waŋana bitjarra, “Yolŋunydja walala dhuwala wirrkina beyaṉiyina, bala walala gundupuŋalana gonha'yurrunana ŋarranha. Nhe waŋana nhe bini bunanhaŋga, yurru nhe yakana bunananydja.
Yurru ŋarrapinydja guyaŋina, walala galki bini Bilitjiyawuyŋunydja bunanhana, ga yakaŋga yana ŋarra ŋula nhä djämanydja, märr ŋanapurrunha bini Garrayyu guŋga'yuna. Ga bitjarra ŋarrapinydja guyaŋina, bala yana ŋarrapina mundhurrnydja wekaŋala bathara Garraywu.”
Ga Djamiyulnydja buku‐ruŋiyinmaraŋala waŋana bitjarra, “Nhäku nhe Garraynhanydja bitjarra dhäruk ŋurrkaŋala? Ŋunhi bini nhe märranha Garraywu dhäruk yana, nhuma bini Yitjuralnydja wäŋa ŋayathanhana yukurranha bitjanana liŋgu gupaḏalnha‐wala, nhe ga nhokala ŋunhi mala‐wunharayu.
Yurru nhenydja dhuwala ŋurrkaŋala warray nhanŋu dhäruk; yakana nhe yurru weyin nhina ŋurruŋu Godkalaŋuwu malawu. Godthunydja yurru maḻŋ'marama wiripunhana yolŋunha, ŋayi yurru ŋunhinhanayi ḏarramunha yolŋunha nherraṉ nhokalanydja dharapullili; ŋayina yurru ŋunhiyina ŋamakurruny'tja wal'ŋu yolŋu, yukurra nhina ŋurruŋu dhiyaku malawunydja ḏälkunharawu, ŋunhi ŋayi yurru yuwalkkuma wal'ŋu märrama dhäruk Godnha.”
Bala yana ŋayi Djamiyulyu gonha'yurrunana ŋunhi Gilkalnydja wäŋa, bala marrtjinana. Ga Djolyu bothurruna marrtjina nhanŋuway ŋunhi miriŋunhana walalanha, ga miṯtjinydja ŋayi ŋunhi bothurru märr‐ḻurrkun' 600‐nha miṯtji. Ga walala wäŋaraŋalanydja ŋunhala galki Gipiyana, yurru bäyŋuna walalaŋgu ŋula gayit, yiki, ŋula nhä gara mariwunydja, liŋgu Bilitjiyawuyŋuyu ŋuli yukurranha ḏaḏawmaranha walalanha ŋamaŋamayunaraŋuru garaŋuru, maṉḏapina gäŋala maṉḏakuwaynha Djolwuna ga nhanukalaŋuwu gäthu'mirriŋuwu garanydja malanha, ga walala wiripu‐guḻkuny'tja miṯtji miriŋu ga goŋ‐wayŋumirrina, dhäparkmirrina garamiriwnha.
<range>
<range>
<range>
<range>
<range>
<range>
<range>
<range>
Waŋganymirri Djonathandhu waŋana nhanŋuway djämamirrinha, “Gul' ŋali marrtji bala, buḏapthun ŋunha ya' miriŋuwala wäŋalili,” bitjarra. Yakana ŋayi ŋula ḻakaraŋala nhanukalaŋuwa bäpa'mirriŋuwa wo wiripu‐guḻku'wa ŋuripa yolŋu'‐yulŋuwa,




yana ŋayi waŋana bitjarra nhanukalaŋuwala djämamirriwala, “Ŋali marrtjina go, ga buma ŋunhana miriŋunhana ya', ŋunha walala yakana marŋgi Garraywunydja. Mak yurru Garrayyu ŋitjalanha guŋga'yun. Ŋali yurru djuḻkmaramana yana walalanha ŋunha Bilitjiyawuyŋunhanydja, bäyyi ŋali maṉḏa märrma' yolŋu maṉḏa, yaka guḻku', liŋgu Garraynydja dhuwala ŋitjalaŋgala gali'ŋura.”
Ga ŋunhiyi ḏarramunydja waŋana bitjarra, “Ŋarra yurru malthunna‐wala yana nhaltjan nhe yukurra waŋa. Marrtjina‐wala yana ŋali yurru,” bitjan.
Bala Djonathan ga ŋunhiyi ḏarramu wiripu djar'tjaryurrunana maṉḏa yana. Marrtjinanydja maṉḏa, ga bukulili ŋal'yurruna, bala yana milkunharamina manḏanhay maṉḏa ŋuripa miriŋuwa.
<range>
<range>
Ga walalanydja Bilitjiyapuyŋuyunydja nhäŋalana maṉḏanha, bala warku'yurrunana wakalliliyaŋalana ḻakaranhaminana, “Nhäŋa walala! Ŋunhana Yitjuralpuyŋunydja bay', liŋguna dhawa‐yawaṯthunna marrtji ŋulaŋuru mathirraŋurunydja malanyŋuŋuru.”
Bala yana walala wäthurruna Djonathanguna, “Go, lili marrtjiya, ŋanapurru nhumalaŋgu milkuma be nhä,” bitjarra. Ga Djonathandja waŋana ŋuriki nhanukalayŋuwu djämamirriwunydja bitjarrana, “Go malthurrana ŋarraku. Liŋguna dhuwala Garrayyunydja wekaŋalana walalanha ŋitjalaŋgala goŋlilina. Ŋilimurru Yitjuralpuyŋuyunydja walalanha yurru buma dhawaṯmaramana.”
Yuwalkthi Djonathan ga ŋunhi wiripu ḏarramu marrtjina maṉḏa buḏapthurrunana, ga ŋunhala maṉḏa bumaranydja ŋunhi Bilitjiyapuyŋunhanydja 20‐nha yolŋu'‐yulŋunha rakunygunydja.
<range>
Ga wiripuwurrunydja ŋunhi barrarina, liŋgu munathany'tja ŋunhi gur'kuryurrunana yukurrana, wiṯthurrunana walala dhika beyaṉiyinanydja, yurru walala gundupuŋalanydja dhika bena barrkuwatjthinana dhikana.
Ga walalanydja ŋunhalanydja Yitjuralpuyŋuwalanydja wäŋaŋura, ŋulaŋurunydja walala nhäŋalana, walala gundupuŋalana dharrana dhika yolŋunydja walala mel‐manapanminana bitjarrana ya'.
Bala ŋayi Djolyu dhä‐wirrka'yurrunana waŋana bitjarra, “Yolŋga ŋunha marrtjina buḏapthurrunanydja?” Ga yana walala bothurruna marrtjina ŋunhi miṯtjinhana, ga maḻŋ'maraŋalanydja Djonathan ga nhanŋu djämamirri winya'yurrunanydja.
Ga ḏalkarra'mirriyunydja ŋayi bini dhä‐wirrka'yuna Garraynha, “Nhaltjan dhuwala ŋanapurru yurru yulŋunydja?” bitjarra.
Yurru ŋayinydja Djolyunydja nhäŋala Bilitjiyapuyŋunha yolŋu'‐yulŋunha, wirrkina dhikana walala bunharaminanydja yukurrana. Ga ŋayi Djolyu waŋana ḏalkarra'mirrinhanydja walalanha bitjarra, “Yo, gonha'yurrana ŋan'. Walunydja dhuwala bäyŋuthinana. Ŋilimurru marrtjina‐wala yana yurru, ga bumana walalanha. Yakana ŋilimurru nhina yurru galŋa‐raypinydhirrinydja, ŋäŋ'thundja Garraynhanydja yurru.”
Bala Djol ga nhanŋu miṯtji marrtjinana‐wala yana, ga bukmakthuna walala bumara ŋunhi Bilitjiyapuyŋunhanydja, warr'‐warryurrunana walalanha ŋuparana‐wala yana, yana liŋgu ga be‐wala barrkulilina ŋurrkaŋalanydja.
<range>
<range>
Ga bitjarrayi Garrayyu guŋga'yurrunanydja Yitjuralpuyŋunhanydja ŋuriŋiyi waluyu.





























Waŋganymirriyu Djamiyul marrtjina Djolwa bunana, ga waŋana nhanukala bitjarra, “Garrayyunydja nherrara ŋurruŋu nhunana buŋgawanydja nhanukalayŋuwu ŋayi miṯtjiwu yolŋu'‐yulŋuwunydja Yitjuralpuyŋuwunydja. Ŋäka dhuwala dhäruk ŋunhi ŋayi yukurra Garray God ganydjarr‐ḏumurru wal'ŋu Waŋarr waŋa nhuŋu gam'.
Märraŋa dhuwala nhuŋuway miriŋunha miṯtjinha, ga marrtjiya bala Yamalikpuyŋuwala, ŋarranydja yurru dhä‐ḏir'yunna walalanha ŋunhiyi Yamalikpuynhanydja, bumana dhawar'maramana walalanha, liŋgu walala yätjkuŋala ŋarrakuway malanha.
Nhuma yurru buŋanydja dhawar'maraŋana yanana warrpam'thurrana, buŋanydja walalanha warrpam'nha yanana dhawar'maraŋana ḏarramuwurrunha ga dhäykawurrunha ga djamarrkuḻi'nha, ga biyakayi bili buŋayi wäyinnhanydja walalanha, buliki'nha ga wiripunha wäyinnha walalanha, warrpam'nha yanana dhawar'maraŋana buŋana.” Bitjarra ŋayi yukurrana waŋananydja Garray Djolwala.
Yuwalkthi ŋayi Djolnydja marrtjina, yurrum'maraŋalana nhanŋuway miriŋunhanydja, bala walala yana marrtjinana, bala yana walala bumarana ŋunhi Yamalikpuyŋunhanydja; bumaranydja walala ŋunhi bukmaknha yolŋu'‐yulŋunha. Yurru yakanydja walala bumara ga buŋgawanha ŋunhi giŋnhana, yana walala märraŋala walŋa ŋanya, ga bitjarrayi liŋgu walala ganaŋ'maraŋala märra'‐marraŋala walŋakuŋala wäyinnhanydja malanyŋunha ŋunhi djana'‐ḏilkurrunha djepnha ga buliki'nha walalanha, ga bitjarrayi liŋgu ŋunhi ḻatju'mirrinydja girri' walala märra'‐märraŋala walalaŋguwaynha walala; yana walala bumaranydja marrtjina rakunyguna barka'mirrinha ŋunhi wäyinnha walalanha wakinmirrinha.
<range>
<range>
<range>
<range>
<range>
Bala ŋayi Garraynydja waŋana Djamiyulwala bitjarrana, “Nhäkuna ŋarra ŋunhi djarr'yurruna Djolnhanydja bala giŋgunydja? Ŋayinydja yawungu bilyun warray ŋarrakala, ga yaka warray malthun ŋarrakuwaynydja dhärukku.” Djamiyulnydja wirrkina ŋayaŋu‐yätjthina, wirrkina wal'ŋu, ga munha‐ŋupara ŋayi yukurrana bukumirriyaŋala Djolwunydja.
<range>
Ga goḏarr'nha, munhakumirrina ŋayi gaŋgathina bala djar'tjaryurruna ḻarruŋalana nhanŋu Djolwuna. Bala ŋayinydja ŋula yolthu ḻakaraŋala warray nhanbala Djolwa bitjarra warray. “Ŋäthili yana ŋayi marrtjina bala bukulili ŋunha Gämullili, ga ŋunhalayi ŋayi Djolyu ŋal'‐ŋalmaraŋala guṉḏa malanha nherra'‐nhirrara, märr yurru yukurra yolŋu'‐yulŋuyu birrka'yun yukurra yurru ŋanya Djolnha, ga ḻakarama yurru ŋanya yukurra ŋunhi ŋayinydja yindina buŋgawa; buṉbuŋala ŋayi guṉḏanydja malanha nherra'‐nhirrara, ga yurruna ŋayi marrtjina bala Gilkallilinydja wäŋalili.”
Bala yana ŋayi Djamiyulnydja djar'tjaryurrunana balayi ŋunhamala Gilkallili wäŋalili, ga ŋunhalana ŋayi Djolnhanydja maḻŋ'maraŋala, ga dhunupa ŋayi waŋanana Djol Djamiyulnhana bitjarra, “Garrayyu nhuna guŋga'yundja yurru Djamiyul. Liŋguna ŋarra djämana ŋunhiyi liŋgu ŋunhi ŋayi Garrayyu ḻakaraŋala ŋarraku.”
Ga ŋayi Djamiyulnydja waŋana, “Yurru ŋarra ŋäma yukurra dhika buliki'nha walalanha ḻoḻthunminyara, ga rirrakay ŋarra yukurra wäyinnha bembinha ŋämayi ŋäthinyara.”
Ga ŋayi Djolyunydja buku‐ruŋiyina waŋana bitjarra, “Ŋarrakala ŋuruŋu ḏarramuyu djaw'‐djawyurruna ŋunhiyi wäyinnha walalanha ŋulaŋuru Yamalikpuyŋuwala. Walala yawungu bumanydja guḻku'nha warray, bumanydja walala warrpam'thun yawungu, ga ŋunhiyi ŋayathamanydja walala marrtji walŋamirrinydja märr‐ḻurrkun'nha, märr walala yurru bathanna wekama Garraywuna nhokalaŋuwuna Waŋarrwu.”
Ga Djamiyulnydja waŋana nhanŋu bitjarrana, “Ma' mukthurrana. Ŋarra nhuŋu yurru ḻakaramana ŋunhi ŋayi yawungu Garrayyu yukurra ḻakarama ŋarrakala.” “Ma', go ḻakaraŋana,” bitjarra ŋayi Djolnydja.
Bala ŋayi Djamiyulnydja waŋana bitjarra, “Nhenydja mak yukurrana dhuwala guyaŋinyaramina yanapi nhe yaka wal'ŋu dharrpal yolŋu ŋi', ŋula nhä ḻakaranhamina nhe yukurrana guyaŋinyamina nhunapinyay nhe ŋäthili, yurru nhe dhuwala djarr'yunaranydja nhanukiyinguŋu Godkuŋu warray, ŋayipi warray nhuna djarr'yurruna, ga ŋayipi nhuna nherrara ŋurruŋu ŋuriki Yitjuralpuyŋuwunydja.
Ga ŋayinydja waŋana nhuna bunharawu bukmakkunharawu yana warrpam'thunarawu ŋuriki yätjmirriwunydja gal'ŋu miṯtjiwu Yamalikpuyŋuwunydja.
Nhäku warray nhe yakanydja nhanŋu malthurruna dhärukku? Nhäku nhe djaw'‐djawyurruna ḻatju'mirrinydja wal'ŋu ŋunhi nhuŋuwaynydja nhe djuḻuḻ'maraŋala? Garraynydja ŋunha yakana galŋa‐ŋamathina nhokala, ŋaramurryinana ŋunhi ŋayi nhuŋu yulŋunydja.”
“Yuwalkkumaŋga ŋarra yukurra dhuwala malthun Garraywunydja,” bitjarra ŋayi Djolnydja waŋana. “Bunha ŋarra yawungu ŋunha ya' Yamalikpuyŋunha miṯtjinha, bukmakkunhana yana dhawar'maranha, ga waŋganynhana yana ŋarra walŋakunha walalaŋgu ŋurruŋunhanydja.
Ga ŋarrakala ḏarramuwurruyu ŋuruŋu yaka yawungu bunha ŋunhiyi djana'‐ḏilkurrunhanydja wäyinnha walalanha, yana walala walŋa gänha lili, mundhurrwu wekanharawu, bathanarawu Garraywu.”
Ga Djamiyulyunydja dhä‐wirrka'yurruna buku‐ruŋiyinmaraŋala bitjarra, “Nhäku dhika yuwalktja Garray ḏukṯuk? Bay' nhaltjan? Ŋayi nhuŋu ḏukṯuk nhe yurru malthun nhanŋuway? . . . märrama nhanŋuway dhäruk? Bay' nhaltjan dhika? . . . nhe yurru yana wekama mundhurr nhanŋu? Ŋunhi nhe ŋuli bathan mundhurr wekama nhanŋu, ŋunhiyinydja ŋamakurru' warray, ga dhiyaku dhuwala yuwalktja wal'ŋu Garray ḏukṯuk nhuŋu; ŋayi ḏukṯuk nhe yurru nhanŋuway yana märrama dhäruk yuwalkkuma wal'ŋu.
Ŋunhi nhe ŋuli yukurra ŋurru‐wininydhirri nhanŋu, ŋunhiyinydja mirithirrina yätjnha, rrambaŋikumana ŋunhinhana ŋunhi nhe ŋuli yukurra marrŋgitjthu djäma. Ga ŋunhi nhepi ŋuli buku‐wanaŋ'thun ga buŋgawa ḻakaranhamirri be, ŋunhiyinydjayi ga wirrkina yätj, bitjanna liŋguna yanana bitjan ŋuli nhe yukurra buku‐ŋal'yun ŋuriki goŋbuywu waŋarrwu. Nhe ŋurrkaŋala Garraywunydja dhäruk, ga ŋayinydja bitjarrayi yana liŋgu nhunanydja ŋurrkaŋala, yakana nhe yurru weyindja buŋgawa yukurra nhina ŋuruku Godkalaŋuwunydja malawu.”
Ga Djolnydja waŋana buku‐ruŋiyinmaraŋala bitjarra, “Yuwalknha yana ŋarra yätjthinanydja. Ŋarra yaka malthurruna Garraywu dhärukku. Beyaṉiyina ŋarra ŋunhi ŋarrakalaŋuwu ḏarramuwurruŋgu, bala ŋarra djämana walalaŋgala ḏukṯukkurru.
Bäy‐ḻakaraŋa ŋarraku. Gul' ŋali marrtji bala Gilkallilina, bala buku‐ŋal'yun Garraywuna.”
Ga Djamiyulnydja buku‐ruŋiyinmaraŋala waŋana, “Ŋarranydja yurru yakana marrtji nhipala malthun. Nhe ŋurrkaŋala Garraynha, ga ŋayinydja nhunanydja ŋurrkaŋalayi.”
Bala ŋayi Djamiyul ŋanydjaḻa'yurruna marrtjinyarawuna, bala ŋayinydja marrtjina Djolyunydja mulkana nhanbala girri' warray baṯ bitjarra, bala ŋayi marrtjina barr'yurrunana.
Ga Djamiyulnydja ŋanydjaḻa'yurruna, ga waŋana Djolwala bitjarra, “Bitjarrayi yana liŋgu Garrayyu barr'maraŋala burrwarrpunuŋala nhanŋuway ŋayi yolŋu'‐yulŋunha nhokala goŋŋurunydja. Ŋayi yurru wekama walalanha wiripuŋuwalana ḏarramuwala goŋlili, märr ŋayina yurru walalaŋgu dharray ŋamathamana wal'ŋu.
Garraynydja yukurra dhuwala waŋa ŋuli yuwalkkuma yana, yakana ŋayi ŋuli bothirrinydja waŋa. Yaka dhuwala ŋayinydja balanyara bitjan yolŋu; yaka ŋayi ŋuli djambi nhanŋuway ŋayi ḻiya. Ŋayinydja ŋuli djämana‐wala yana nhaltjan ŋayi ŋuli waŋa, yakana ŋayi ŋuli ŋula djambinydja.”
Ga Djolnydja buku‐ruŋiyinmaraŋala waŋana bitjarra, “Yuwalknha yanana ŋarra ŋayaŋu‐yätjkuŋalanydja, yurru ŋunha yolŋu'‐yulŋuyu Yitjuralpuyŋuyunydja nhämana yukurra ya'. Buku‐djulŋi, malthurrana ŋarraku, bala ŋali yurru buku‐ŋal'yun Garraywuna.”
Bala yana Djamiyulnydja malthurrunana nhanbala Djolwa bala Gilkallilina, ga ŋunhalana ŋayi Djol buku‐ŋal'yurrunanydja yukurrana Garraywu.
Ga Djamiyulnydja waŋana bitjarra, “Go gäŋa lili be Yamalikpuyŋunha buŋgawanha ya' ŋarrakala, be nhuma walŋakuŋala ŋanya.” Bala walalanydja ŋanya gäŋalana lili ŋunhiyi giŋnhanydja Djamiyulwalana, ga ŋayinydja ŋunhi buŋgawanydja wirrkina beyaṉiyina.
Bala ŋayi Djamiyulnydja waŋanana ŋurikalayi giŋgala bitjarrana, “Nhokalay mandjawakthu nhe yukurrana bumara yolŋunha walalanha guḻku'nha, ga nhe djaw'‐djawyurruna bumara yumurrku'nha walalaŋgiyingala ŋäṉḏi'mirriŋuwala goŋŋuru, ga dhuwalanydja yurru nhepina rakunydhirri.” Bala ŋayi bumarana ŋanya rakunyguŋalana.
Bala ŋayi Djamiyulnydja marrtjina roŋiyinana nhanukiyingala wäŋalilina, ga yakana ŋayi biyapulnydja nhäŋala Djolnha, yurru bitjarrana liŋguna ŋayi yukurrana galŋa‐yätjthinana nhanŋu Djolwu yulŋunydja. Ga Garraynydja wirrkina wuyurruna ŋunhi ŋayi nherrara Djolnha buŋgawakuŋala Yitjuralpuyŋuwu.
<range>
Ga Garraynydja waŋana Djamiyulnha bitjarra, “Nhäku dhuwala nhe yukurra galŋa‐yätjthirri weyingumanydja ŋuruku Djolwunydja gay'? Ŋarrapi ŋunhi ŋanya ḏupthurruna, yakana ŋayi yurru biyapulnydja dharray yukurra ŋarrakalaŋuwu miṯtjiwu Yitjuralpuyŋuwu. Gaŋgathiyana go, ga märraŋa weyikany'tja, bala yana marrtjiya ŋunha Bithiliyimlilina. Ga nhäŋa nhe marrtjiya ḻarruŋa yurru ḏarramuwu yäkuwu Djitjiwu, liŋgu ŋarra djarr'yurruna liŋguna waŋgany ŋunhiyi Djitjiwu walkurnha, ŋunhayina ŋayina yurru dharraynydja yukurra ŋarrakalaŋuwu malawunydja.”
Ga Djamiyulnydja waŋana bitjarra, “Ŋuli ŋarranha Djolyu yurru ŋämanydja, ŋayinydja yurru ŋarranha bumana ŋiniya?” Ga ŋayi Garrayyunydja ḻakaraŋala Djamiyulwu bitjarra, “Märraŋa yothu'nha buliki'nha, ga gäŋa marrtjiya bala, märr nhe yurru bathan mundhurr Garraywu wekama.
Ga garr'yurrayi Djitjinhanydja ŋunhimalayi, nhuma yurru bathan, ga ŋunhilina ŋarra nhuŋu yurru ḻakaramanydja nhaltjanarawu. Nhenydja yurru ŋämiṉna ŋunhiyi ḏarramunha ŋunhi ŋarra yurru ḻakaramanydja nhuŋu.”
Bala yana Djamiyulnydja djar'tjaryurrunana bala Bithiliyimlilina, ga ŋunhalana ŋayi ŋäthilimirriyaŋala ŋurikiyi bathanarawunydja. Ŋayi dhäruknha djuy'yurruna garr'yunarawu Djitjiwunydja, ga dhäruktja ŋayi waŋana bitjarra gam', “Nhepi ga nhuŋu gäthu'mirriŋu ḏarrtjalkkunhamiyanydja walala ŋäthili yana, ga yurruna marrtjiyanydja lili, ŋilimurru yurru bathan mundhurr Garraywu wekama.”
<range>
Yuwalkthi Djitjinydja ga nhanŋu gäthu'mirriŋunydja walala marrtjinana lili. Ŋayi Djamiyulyu nhäŋala Djitjiwu ŋunhi ŋurruŋunha malamarrnha gäthu'mirriŋunha Yiliyapnha yäkunha, ŋayi yukurrana dhärrana ŋanya dhika waḻarrnha bäyma, ga ŋanyana ḻatju'na rumbal dhika, ga ŋayi Djamiyulyunydja guyaŋina bitjarrana, “Dhuwalanhaŋga mak Garrayyu djarr'yurruna yiŋarra'yurrunanydja.”
Ga ŋayi Garrayyunydja ŋanya waŋana Djamiyulnha bitjarra, “Yaka yana nhäŋa rumbal ga djaka'. Yaka dhuwala ŋunhiyi ŋarra djarr'yurruna. Yolŋuyunydja ŋuli nhäma rumbal yana warraŋul, yurru ŋarrapinydja ŋuli nhäma djinawa'na ŋayaŋuna wal'ŋu ŋunhana.” Ga bitjarrayi ŋayi Godthunydja ḻakaraŋala.
Bala yana Djitjiyu gäŋa'‐gaŋala ŋunhi gäthu'mirriŋunhanydja walalanha lili nhanukala ŋurikala Djamiyulwala waŋga'‐waŋganynha. Ga ŋunhiyi walalanha waŋga'‐waŋganynha Djamiyulyu nhäŋalanydja, bala waŋana “Yaka dhuwalayi,” bitjarra. Ga Djamiyulyunydja waŋana ḻakaraŋala bitjarra, “Godthunydja ḻakaraŋala yaka, yaka ŋayi djarr'yurruna waŋganynha ŋula dhipuŋuruyi.”
<range>
<range>
Bala ŋayi waŋana dhä‐wirrka'yurruna bitjarra, “Biyapul muka nhuŋu be gäthu'mirriŋu walala?” Ga Djitjinydja buku‐ruŋiyinmaraŋala bitjarra, “Ŋunhayi waŋgany biyapul, yurru yutjuwaḻa'na wal'ŋu; ŋunhayi ŋayi djäka yukurra wäyingu walalaŋgu bembiwu.” Ga Djamiyulnydja waŋana, “Garr'yurra ŋanya lili, ga ŋilimurrunydja galkunna nhanŋu. Yaka ŋäthili ŋilimurru yurru dhuwala bathan mundhurrnydja, ga gonha ŋayi yurru buna.”
Bala walala gundupuŋalana, ga garr'yurruna ŋanya ŋunhiyi yutjuwaḻa'nha gurrmulnha yäkunha Daypitnha yurru buyuwuyu'na ŋunhiyi dhika, ga ḻatju'na ŋanyana dhika rumbalnydja, ga melnydja dhika ga djalka'‐djalkarryunarana. Ga Garrayyunydja ḻakaraŋala dhunupayaŋala Djamiyulwunydja bitjarra, “Dhuwalana ŋarra djarr'yurrunanydja gay'. Gatju ŋämila ŋanya weyika'yuna. Dhuwalana gay' yukurra yurru dharray ŋarrakalaŋuwu miṯtjiwunydja Yitjuralpuyŋuwunydja.”
Bala dhunupana ŋayi Djamiyulyu guryunmaraŋalana weyika'na ḻiyalilina nhanukala. Ŋayinydja yukurrana dhärrana gumurrŋura ŋurikala wäwa'mirriŋuwala walalaŋgala nhanukalaŋuwala, ga dhunupa marrtjina Garrakuḻuknha Birrimbirr bunana, ga monyguŋala ŋayi Daypitnhana. Ga ŋuliŋuru bili ŋuriŋi Godkala Birrimbirryu djaw'yurrunana ŋanya märraŋalana, bala gäŋalana yukurrana Daypitnha. Ga ŋayi Djamiyulnydja marrtjina roŋiyinana balayi Rämalilina.
Ga ŋulinyamirriyu liŋgu Garraywala Birrimbirryunydja gonha'yurrunana ŋanya Djolnha, bala yätjtja birrimbirr bunana nhanŋu, bala ḻiya‐bawa'yunmaraŋalana yukurrana ŋanya Djolnha, bala ŋayi ŋuli buku‐warwumirriyinyanydja yukurranha bitjanana liŋgu ŋuriŋi yätjthuna birrimbirryu.
Ga Djolwala djämamirriyunydja waŋana bitjarrana, ḻakaraŋala nhanŋu, “Dhuwalanydja yätjthu birrimbirryu yukurra nhuna galŋa‐yätjkuma.
Nhä warray ŋuli ŋilimurru ŋula maḻŋ'maraŋu ḏarramunha, ŋunhi ŋayi ŋuli barkparkthurru ḻatju'na dhika manikay nhuŋu ŋunhi ŋayi nhuna yukurra dhiyaŋiyi birrimbirryu yätjthu ŋayathama, bala ŋuriŋiyi manikayyunydja nhuna ŋuli galŋana‐ḻaymaraŋu, bala nhe yurru nhina yukurra ḻatju'kumana.”
Bala Djolyunydja djuy'yurrunana walalanha bitjarrana, “Gatjuy walala, marrtjiyana ga maḻŋ'maraŋa ŋunhiyinha ḏarramunha, ŋunhi ŋayi ŋuli manikay barkparkthun walaŋguma. Gäŋana lili ŋanya dhipala ŋarrakalana.”
Ga waŋganydhu ḏarramuyu djämamirriyu ḻakaraŋala bitjarra, “Ŋunha Bithiliyim wäŋaŋura ŋunhi yolŋu ḏarramu yukurra nhina Djitji yäku, ga nhanukalayŋuyu ŋuli gäthu'mirriŋuyu barkparkthundja dhika ḻatju'kumana manikaynydja. Ḻatju'na ŋunhiyinydja dhika beyaṉumiriwnha ḏarramu, ga ganydjarr‐ḏumurruna dhika, ga dhäruk ŋamakurru' waŋanharawu, liŋgu Garray nhanukala ŋurikalayi ḏarramuwala galki.”
Ga Djolyu dhäruknha djuy'yurruna Djitjiwu bitjarra, “Djuy'yurra lili nhuŋuway gäthu'mirriŋunha ŋarrakala, dhuwalayinha ŋunhi ya' ŋunhi ŋayi yukurra djäka ŋuli wäyingu walalaŋgu bembiwu.”
Ga yuwalkthi ŋayi Daypittja marrtjinana lili Djolwala wäŋalilina, ga ŋayi Djolnydja wirrkina ḏukṯukthina nhanŋu Daypitku, ga waŋananydja ŋayi bitjarrana, “Dhiyaŋunydja gurrmulyu yurru djäma dhiyalana galki ŋarrakalana, ŋayi yurru gäma garanydja ŋarraku, ŋunhi ŋarra boŋguŋu marrtji marililinydja.”
<range>
Bala yana Daypit nhinanana yukurrana ŋunhalanydja Djolwalana wäŋaŋura,
ga ŋunhi ŋayi ŋuli yätjtja birrimbirr marrtjinya lili ḻiya‐bawa'yunmaranharawu Djolwunydja, bala ŋayinydja ŋuli Daypitthunydja barkparkthunana manikaynha miyamana ŋuli djuwu'na nhanŋu Djolwu, bala ŋuli ŋuriŋi yätjthunydja birrimbirryu gonha'yunana yana ŋanya Djolnha, bala ŋayi ŋuli ŋamathinyayi.
Waŋganymirriyu Bilitjiyapuyŋu miriŋu ŋayan'mirri marrtjina Yitjuralpuyŋuwu; walala wäŋaraŋalanydja ŋunhala yäkuŋura wäŋaŋura Yela, ga walalanydja Djol ga nhanŋu miriŋu, walalanydja yukurrana wäŋaraŋala ga ŋunhala bala wiripuŋura ḻaypa, wiripuŋura makarrŋura wäŋaŋura.
<range>
<range>
Ŋunhiliŋumi Bilitjiyapuyŋuwalanydja malaŋura waŋgany yolŋu ḏarramu ŋutu' ŋanya dhika gandarr, ga waḻarr'nha bäymana weyinnha rumbalnydja ŋayi, ga yäkunydja ŋayi Galayith, Gäthpuy wäŋawuy.
Ŋayi Galayith dhaṯthunminanydja girri'yu dhika ŋonuŋmirriyuna, gumurr dhaṯthunmina ga makarr maṉḏanha gungaŋala, ga bitjarrayi liŋgu bathapu'yunydja gunganharamina muḻkurrnydja, ga gäŋalanydja ŋayi yukurrana gara ŋonuŋ ŋanya dhika, ga weyinnha bäyma ŋunhi gayittja. Ga ŋayi ŋuli wiripunydja ḏarramu ŋunhi nhanŋu watjarr'ŋu yukurranha marrtji'‐marrtjinya ŋula gumurrkurru nhanukala, gunga'‐gunganha ŋuli ŋanya.
<range>
<range>
Bitjanana liŋgu ŋayi ŋuli Galayith marrtjinyanydja lili, bala waŋanhana ŋuli djawarrkthunana‐dharranha Yitjuralpuyŋunhanydja miriŋunha, bitjanana ŋayi ŋuli waŋanhanydja gam', “Nhäku warray nhuma marrtji yana dhuwala ḏäpthundja dhiyaliyi? Ŋarranydja dhuwalanydja Bilitjiyapuyŋu yolŋu, ga nhumanydja dhuwalinydja walala ga Djolwa djämamirri walala yana. Ma', djarr'yurra walala bala ŋi' . . . waŋganynha ḏarramunha, ga djuy'yurra ŋanya lilina, ŋilinyu bunharamirrina dhiyalana.
Ŋuli ŋayi yurru wutthun ŋarranha rakunyguma, ga ŋanapurrunydja yurru nhumalaŋguna djämamirri walala, ga ŋuli ŋarra yurru wutthun rakunygu ŋanya, ga balayi yurru nhumanydja Yitjuralpuyŋunydja ŋanapurruŋguna djämamirri walala.
Nhumanydja dhuwala Yitjuralpuyŋunydja ganydjarrmiriwnha walala yana. Waḏutja go wekaŋana lili yolŋunha ḏarramunha, ŋilinyu bunharamirrina.”
Ga ŋunhi ŋayi Djolyu ga nhanukala miriŋuyu ŋäkulanydja, ga wirrkina walala barrarinyaminanydja.
Yo, Djitjiwu gäthu'mirriŋu walala ḻurrkun' ŋunhiliyi malaŋura miriŋuwala,
<range>
yurru waŋganydja gurrmulnydja yutjuwaḻany'tja ga Daypit yäku, ŋayinydja yukurrana nhinana ŋunhala Bithiliyim, djäka yukurrana wäyingu bembiwu walalaŋgu.
<range>
Waŋganymirriyu waluyu ŋayi mäḻu'mirriŋuyu Djitjiyu waŋana djuy'yurruna Daypitnha bitjarra, “Gatjuy marrtjiya, bala ŋunhimala ya' wäŋalili, ga ŋatha gäŋa dhuwala wäwawu walalaŋgu, ga lilinydja roŋiyinmaraŋa dhäruk ŋarrakunydja, mak walala ŋula ŋamakurru' yukurra nhina.”
<range>
<range>
<range>
Ga wiripuyuna waluyu munhakumirri ŋayi Daypit gaŋgathinanydja, bala yana marrtjinana. Ŋayi gonha'yurrunanydja nherrara ŋunhimalanydja wiripunha yolŋunha ḏarramunha, goŋ‐nherrara djäkawu ŋuriki wäyingu walalaŋgu, bala yana ŋayipinydja marrtjinana. Marrtjinana ga‐ga‐ga‐ga‐a‐a yana liŋgu‐u‐u ŋunha wäŋa ŋayathaŋala, ŋunhiyi wäŋa ŋunhi walala yukurranha ŋuli bunharaminya.
<range>
Bunananydja ŋayi ŋunhi Daypit ŋuriŋina liŋguna waluyu ŋunhi ŋayinydja ŋunhinydja bala bathalanydja weyindja ḏarramu walmanana, ga wäthurrunana yukurrana ŋunhi yana liŋgu dhäruktja, bitjarra yukurrana waŋana, “Ma', djuy'yurrana lili ŋula yolŋunhanydja, ŋilinyu bunharamirrina.”
<range>
Walalanydja ŋunhi Yitjuralpuyŋuyu ŋäkulanydja, yurru walala gundupuŋalana gay' barrarinana, ga waŋanharaminanydja walala bitjanminana marrtjina, “Nhäŋa ŋathili ŋunha bala ŋutu'nha bay', ŋutu'na yolŋu ŋiniya! Giŋ Djolyu dhawu'‐nherrara yolŋunha ŋunhinhanydja, ŋunhi ŋayi yurru wutthun ŋanya rakunyguma, ga ŋayi yurru Djolyunydja wekama buku‐ruŋiyinmaramanydja ŋurikiy ŋutu'na bathalana ŋula nhä, ga bitjandhi liŋgu ŋayi yurru gathan nhanbalay ŋayi gäthu'mirriŋunhanydja dhäykanha märranharawuna ŋuriki ḏarramuwu.”
<range>
Ga Daypitthunydja ŋäkula, ga waŋana walalanha dhä‐wirrka'yurruna bitjarra, “Nhä dhika ŋayi yurru ŋuriŋi ḏarramuyunydja märrama ŋunhi ŋayi yurru wutthun Galayithnhanydja? Ŋilimurru dhuwalanydja mala yolŋu'‐yulŋu Walŋa‐ḏikṯikku warray Waŋarrwu. Ŋunhiyinydja ŋayinydja yolŋu ḏarramu ga mulkuru warray, yaka warray ŋayi marŋgi ŋilimurruŋgalaŋuwunydja Waŋarrwu. Nhäku ŋayi yukurra waŋanydja bitjandja ŋilimurrunha nhäŋiniŋ'‐ḻakaramanydja?”
<range>
Daypitkala wakindhu wäwa'mirriŋuyu ŋäkula ŋanya, bala ŋayinydja marrtjina ŋoynha‐dharrana nhanŋu, ga waŋananydja ŋanya bitjarrana, “Nhäku nhe lilinydja marrtjina dhipalanydja? Ŋunhalaŋga bäyma bini nhenydja nhinanha yukurranha djäka yukurranha wäyinguŋga walalaŋgu; ŋunhiyiŋga nhuŋunydja djäma be. Nhenydja dhuwala yana marrtjina lili dhiyaku nhänharawu warray ŋiniya! . . . mariwu warray nhänharawu. Nhä dhuwala nhenydja? . . . wurraŋatjarra?”
Ga wiripu‐guḻku'yunydja ḏarramuwurruyu ḻakaraŋala Djolwuna Daypitkalaŋuwuy, ŋunhi ŋayi yukurrana waŋana Daypit.
<range>
<range>
Bala yana ŋayi Djolyu djuy'yurrunana nhanŋu Daypitku, ga ŋayi Daypittja marrtjinana lili ga waŋana giŋgalana buŋgawawalana, “Yaka ŋilimurru barrarirri ŋuruku Bilitjiyapuyŋuwu. Ŋarrana yurru marrtji ga bumanydja ŋanya.”
Ga ŋayi ŋunhi giŋdja waŋana bitjarra, “Yurru nhe dhuwala yutjuwaḻa' warray yulŋunydja, gurrmul warray. Yakana nhenydja ŋuli wutthurru ŋanya, liŋgu ŋayinydja ŋunhinydja wirrkina marŋgi wal'ŋu mariwu.”
Ga Daypittja waŋana buku‐ruŋiyinmaraŋala bitjarra, “Ŋarranydja dhuwala ga wäyin djäkamirri, ŋarra ŋuli yukurra djäka mäḻu'walaŋuwu wäyingu walalaŋgu. Ŋunhi ŋuli wakinŋumirrinydja wäyin marrtji, ga djaw'yun ŋuli ŋunha wäyinnha bembinhanydja, ŋarranydja ŋuli ŋupan yana, ga mayaŋ ŋuli mulka, bala but‐barkthun ŋuli rakunyguna yana.
<range>
Ŋarra ŋuli buma maḏakarritjmirrinhanydja wäyinnha walalanha, ga ŋarra yurru ŋunhanydja ya' buma Bilitjiyapuyŋunhanydja, ŋunha ŋayi yukurra warku'yun Godnha ŋanyapinyay ga nhanŋu Godku yolŋunha walalanha.
Godthu walŋakuŋala ŋarranha ŋurikalanydja wakinŋumirriwala wäyingalanydja walalaŋgala, ga bitjandhi yana ŋayi yurru walŋakuma ŋarranha dhiyakalanydja Bilitjiyapuyŋuwalanydja.” Ga ŋayi Djolnydja waŋana bitjarrana, “Manymak, gatjuy marrtjiyana, ga Godtja yurru nhokala galki.”
Bala yana ŋayi nherrara nhanŋuwaynha mariwuy girri', dhaṯthurruna Daypitnhana, ga nherrara ḻiyawuy muḻkurrlili nhanukala, ga goŋlili wekaŋala nhanukala bathala ŋanya mandjawak.
Ga märr ŋayi bitjarra Daypit marrtjinanydja ya' dhawaṯthurrunanydja, marrtjina ŋonuŋdhina warray; yakana ŋayi ŋula wirrkinydja marrtjina. Bala ŋayi Daypitthu waŋana bitjarrana, “Gulkuruna ŋarra marrtjinanydja bay', liŋgu ŋonuŋnha dhuwala, yakana ŋarra ŋuli marrtji marilili dhiyakumirrinydja girri'mirri,” bitjarrana. Bala ŋayi ḻarr'maraŋalana yup‐yupmaraŋalana ŋunhiyi girriny'tja,
bala yana ŋayi märraŋala nhanŋuwaynha ŋunhi girri', wapitja'na ga djeŋaynha. Ga waŋganydhu ŋayi goŋdhu guṉḏanydja märraŋala ŋuliŋuru riyalaŋurunydja gapuŋuru mayaŋ'ŋuru, yurru buyuwuyu'mirrina ŋanya dhika guṉḏanydja ŋunhi. Bala ŋayi ŋilitjara nhanukiyingala ŋunhimala bathililinydja, bala yana marrtjinana‐wala, Galayithpana bunana.
Ŋunhi ŋayi ŋuriŋi wakindhu wal'ŋu ḏarramuyu nhäŋala yäkuyu Galayiththu ŋanya Daypitnhanydja, ŋayi nhinana lili marrtjina withiyara ŋanya, ga ŋayi Galayithtja marrtjinana withiyarana ŋanya.
Bala yana ŋayi nhäŋala Daypitnhana ŋunhi ŋayinydja yutjuwaḻa' ḏarramu, ga ḻatju' dhika rumbal ŋayi ŋunhiyi gurrmulnydja.
Bala ŋayi Galayith waŋana warku'yurruna Daypitnhana bitjarra, “Nhäku dhuwali dharpanydja? . . . Nhä ŋarra? . . . wuŋgan?” Bala ŋayi waŋana yätjkuŋalana yukurrana Daypitnhanydja, yätjnha dhäruk wekaŋala yäkuyu nhanukalayŋuwalana waŋarrwala waŋana yukurrana.
“Go bay', ŋarra nhuna bumana. Walala nhuna yurru ḻukana wäyindhuna walalay butthunaramirriyuna ga wuŋgandhuna walalay.” Bitjarra warray ŋayinydja ŋunhi bathalanydja ŋanyanydja rumbal ḏarramu waŋana.
Ga Daypittja waŋana nhanukalanydja bitjarra, “Nhenydja marrtjina lili ŋarraku garamirri ga mandjawakmirri, yurru ŋarranydja dhuwala marrtjina nhokalanydja yäkumirri Garraywalaŋumirri warray; ŋayinydja ŋunhiyinydja Yitjuralpuyŋuwu Waŋarr ganydjarr ŋutu' warray bäyma warray.
Nhe ŋanya warku'yun yukurra, ga dhiyaŋunydja‐wala gäthuranydja Garrayyu yurru nhunanydja nherraṉ goŋlili ŋarrakalana. Ŋarranydja yurru nhuna bumana, ga muḻkurrnydja yurru nhuna gulkthunna, ga wäyindhuna walalay nhuna yurru ḻukanydja barrwaṉ'tja, nhunapinyay ga bukmaknha dhuwala Bilitjiyapuyŋunha, bukmaknha yana miriŋunha miṯtjinha.
Bukmakthunydja yukurra yurru nhämana ga marŋgiyirrina, ŋunhi nhenydja burakinyarawuy yaka warray garayu ga mandjawakthu, liŋgu Garrayyu ŋayipi warray waŋganydhu yurru walŋakuma nhanŋuwaynydja ŋayi yolŋu'‐yulŋunha Yitjuralpuyŋunhanydja, ŋuriŋi warray bathalayu warray ganydjarryu ŋunhi djuḻkmarama warray yukurra. Ŋayina yurru Garrayyu Waŋarryuna wekamanydja nhumalanha ŋanapurruŋgala goŋlilinydja, ŋunhi ŋanapurru yurru buma dhawar'maramana warrpam'thuna nhumalanha.” Ga bitjarrayinayi ŋayi yukurrana Daypitthu ḻakaraŋalanydja ŋuripa bathalawanydja wal'ŋu ḏarramuwa.
Yo, Galayithtja marrtjina nhinana lili‐i‐i, galkithinana Daypitnhana withiyara, ga ŋayi Daypittja waṉḏina nhinana dhika lili, bala withiyara Bilitjiyapuyŋunha ŋunhiyi waḻarrnha.
Bala ŋayi märraŋala guṉḏanydja bathiŋurunydja djawarr'yurruna, ŋilitjara ŋunhimala djiŋaylilinydja wurwayyunmaraŋalanydja, bala ḏupthurruna ŋunhi guṉḏanydja wirriw' bitjarra, dhunupa yana wutthurrunana ŋanya Galayithnha, ga guṉḏanydja ŋunhi waṉḏina, ga burakinanydja ŋayi dhiyala liŋgu muḻkurr yana. Bala ŋayi Galayith galkinanydja munatha'lilina, bukunydja bala munatha'lili.
<range>
Ŋayinydja ŋunhi Daypittja garamiriw ŋula nhämiriw, yana ŋayi ṉaŋ'thurruna nhinana bala, ŋal'yurruna ḏiltjilili nhanukala Galayithkala, ḏulŋurr'yurruna mandjawaktja nhanukala dharwa'ŋurunydja, bala gupanydja gulkthurrunana muḻkurrnydja rakunyguna. Walalanydja nhäŋala ŋuriŋi Bilitjiyapuyŋuyunydja ŋunhiyinydja yindinhanydja yolŋunha wutthunara ŋurikiŋina yutjuwaḻa'wuŋuna rakunygunharana yurru walala gundupuŋalana gay'.
Ga walalanydja ŋunhala Yitjuralpuyŋunydja yatjunmina dhika yiŋgathinana bena dhika, ga warr'‐warryurrunana walalanha bena‐wala barrkulilina yana, bumarana marrtjina bala ŋunhi walala ŋuparanydja walalanha.
Ga ŋunhi walala lilinydja ŋulaŋuru roŋi‐'ruŋiyinanydja, ga ŋunhala walala djoṉguŋala girri'na malanha, walalaŋgala Bilitjiyapuyŋuwalanydja wäŋaŋuruna malaŋuŋuru, walalambala ŋunhi girriny'tja ga walalaŋguwaynha.
<range>
Ga ŋunhi ŋayinydja Djolyunydja nhäŋala Daypitnhanydja, ŋunhi ŋayi nhinana bala marrtjina withiyara Galayithkuna bunharawu, bala ŋayi Djolyunydja dhä‐wirrka'yurruna nhanŋuway djämamirrinhana, “Yolŋga ŋunhi ŋayi yulŋunydja?” bitjarra. Ga djämamirrinydja waŋana ŋunhi bitjarra, “Yakana ŋarra marŋgi.”
Ga Djolyu waŋana bitjarra, “Gatjuy nhe maḻŋ'maraŋa.”
Ga dhäŋuru ŋuliŋuruna ŋunhi ŋayi Daypit roŋiyina beŋuru mariŋuruna, walala ŋanya garr'yurrunana, bala gäŋala ŋanya bala Djolwalana Daypitnhanydja.
Ga Djolyu dhä‐wirrka'yurruna Daypitnha bitjarra, “Yol nhuŋu bäpa'mirriŋunydja?” Ga Daypitthunydja buku‐ruŋiyinmaraŋala ḻakaraŋala bitjarra, “Ŋarranydja dhuwala gäthu'mirriŋu Djitjiwu ŋurukuy wäŋawuy Bithiliyimbuy,” bitjarra.
Ga ŋuliŋurunydja dhurrwaraŋuru Djolwu gäthu'mirriŋu Djonathan yäku wirrkina wal'ŋu galkithina ga ḻundu'mirriŋuyinana wal'ŋu, yuwalkkuŋalana ḻunduthina nhanŋu Daypitku; ŋayi yukurrana märr‐ŋamathinanydja Daypitku wirrkina wal'ŋu dhikana, bitjarra yana liŋgu bitjarra ŋayi yukurrana märr‐ŋamathina nhanŋuway ŋayi.
Ga ŋunhili yana liŋgu Daypittja yukurrana nhinana ŋunhilina liŋguna Djolwalana wäŋaŋura, yakana ŋayi roŋiyina balayi nhanukalayŋuwala bäpa'mirriŋuwalanydja wäŋalili.
Ga ŋunhiyi maṉḏanha märrma' yawirriny' maṉḏanha, Djonathan ga Daypit dhawu'‐nherraṉminanydja maṉḏakuway maṉḏa gupaḏalkuŋalana.
Ŋayi Djonathandhu yupmaraŋalana nhanŋuwaynydja ŋayi girri' ŋurukuynydja ḻatjuny'tja wal'ŋu girri', ga nherrara nhanukala Daypitkalana, ga bitjarrayi liŋgu ŋayi wekaŋala mandjawaktja ga biral ga rumbalwuy galmunharawuy girri' nhanŋuna ŋayi rarr'yurruna Daypitkuna.
Yo, ŋunhi ŋayi ŋuli Djolyu djämanydja nhanŋu wekanha Daypitku, ŋayinydja ŋuli djämanydja yana ḻatju'kunhana bäymana dhika, bala yana ŋayi Djolyu nherrara ŋanya Daypitnha mala‐warryunarayŋunhana, ŋurruŋukuŋala miriŋuwuna mala‐warryunarawu. Ga bukmaktja ŋunhi Djolwu miṯtjinydja wirrkina dhika galŋa‐ŋamathina bitjarrana nhanukala Daypitkala.
Yo, roŋiyinana yukurrana Djolnydja ga nhanŋu miriŋunydja miṯtjinydja lilina wäŋalilina ŋulaŋuru mariŋurunydja ŋunhi ŋayi Daypitthu wutthurruna Galayithnha rakunyguŋala, ga ŋunhi walala marrtjina djuḻk‐djuḻkmaraŋala wäŋanydja malanha, walalanydja marrtjina dhäykawurrunydja barkparkthurruna manikaynha giritjinana manapara, goŋmirriyinana gumurr‐ŋamathinana gumurr'yurrunana walalaŋgu.
Ga ŋunhi dhäykawurrunydja barkparkthurruna yukurrana manikaynydja bitjarrana gam', “Djolyunydja bumara guḻku' warray 1000 warray yolŋu'‐yulŋunha, yurru Daypitthunydja bumara dhaŋaŋ warray biyapul warray wal'ŋu, djuḻkmarama warray yukurra, 10,000‐nhanydja.”
Ga dhiyaŋunydjayi dhärukthu malanyŋuyu Djolnhanydja ŋaramurryaŋala wirrkina dhika; ŋayi yukurrana waŋananydja bitjarra, “Walala yukurra waŋa ŋunha, ŋunhi Daypitthunydja biyapul warray wal'ŋu bumara, ga ŋarranhanydja djuḻkmaraŋala warray. Galki walala ŋanya yurru dhuwala buŋgawakumana nherraṉ.”
Yo, Djolyu ŋulinyaramirriyunydja ŋulma‐ŋuparana ŋanya, mel‐ḏi'yurrunana bitjarrana Daypitnha, wirrkina yukurrana mel‐ḏi'yurruna.
Ga wiripuŋuyunydja waluyu ŋäṉukthuna birrimbirryu ŋayathaŋala ŋanya Djolnha, wirrkina dhikana ŋayi Djol maḏakarritjthina ḻiyana‐bawa'yurruna. Ŋayinydja Daypitthunydja yukurrana manikaynha barkparkthurruna miyamara bitjarrana bitjan ŋayi ŋuli ŋäthili yukurranha barkparkthuna nhanukala, ga ŋunhi ŋayi nhinana Djolyunydja ḏälkuŋala garana goŋdhu, bala ŋayi marrtjina dharpuŋala warray ŋanya Daypitnha; ŋayi bini ŋanya dharpunha mam'maranhana ŋunhimala makarrlili buṉbulilina. Djolyu buku‐märrma'mirri baḏatjurrunanydja ŋanya garayunydja ŋuriŋi, liŋgu buku‐märrma'mirri yana ŋayi Daypittja baḻapthurruna nyilŋ'thurruna.
<range>
Bala ŋayi Djol beyaṉiyinana dhika Daypitkunydja, liŋgu Garraynha nhanukalanydja galki Daypitkalanydja, bala yana gonha'yurrunana ŋanya Djolnha ŋuriŋiyi Godkala Birrimbirryunydja.
Bala yana ŋayi Djolyu djuy'yurruna Daypitnhanydja ŋurruŋunhana ŋuriki miriŋuwuna malawuna ŋunhi walala marrtjina marililinydja; guyaŋinanydja ŋayi gatjpu'yurrunanydja Daypitku burakinyarawuna rakunydhinyarawuna. Ga bitjanana liŋguna Daypitkalana malayu ŋuli yukurranha djuḻkmaranhanydja mariŋuranydja, liŋgu Garraynha nhanukalanydja ŋuli bitjana liŋgu.
<range>
Ga yanayi ŋayinydja ŋuli Djolnydja beyaṉiyinyana dhikana, ga mel‐ḏi'yunana ŋanya Daypitnha, yurru bukmaktja ŋunhi yolŋu'‐yulŋu Yitjuralpuy malanydja yindina ḏukṯuk Daypitku, liŋgu ŋayinydja ŋunhi ŋanyana dhika ḻatju'na bäymana ŋurruŋu.
<range>
Ga ŋuliŋurunydja dhurrwaraŋuru ŋayi Daypitthu dhäykanhana märraŋala Djolwu gäthu'mirriŋunhana Mikuḻnha yäkunha, ga baḏak yana Djolyunydja yukurrana mel‐ḏi'yurruna, ŋaramurryina yukurrana nhanŋu Daypitku.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>





Bala ŋayinydja Djolnydja muḻkurrnha djambi ŋanyapinyay ŋayi, bala waŋana bitjarrana, “Yakana ŋarra ŋanya buma yurru,” bitjarrana waŋana. Ga Djonathandja yanayi wäthurruna Daypitku roŋiyinmaraŋala liliyi, ga biyapul ŋayi Daypitthu yukurrana djäma ŋunhalayi ŋuriki buŋgawawu giŋgu, yana liŋgu ga walu wiripu mulkana ga biyapul ŋäṉukthu birrimbirryu ŋayathaŋala ŋanya Djolnha. Nhinananydja ŋayi yukurrana goŋ‐garamirri, ga ŋayi Daypittja ŋunhiliyi miyamara yukurrana, ga biyapul ŋayi Djolyu gara ḏupthurruna, dharpuŋala ŋanya Daypitnha. Ga bitjarra yana liŋgu ŋayi Daypittja nyilkthurruna, ga garanydja djuḻkthurrunana waṉḏina ga burakina bala'na. Yurru ŋayi Daypittja ṉaŋ'thurrunana winya'yurrunana.
<range>
<range>
<range>
<range>
Djolyunydja djuy'yurruna nhanŋuway djämamirrinhana walalanha bala nhanukala Daypitkala wäŋalili; ŋayi bini bunha ŋanya ŋunhilina, yurru nhanukala miyalkthu Daypitkala Mikuḻyunydja walŋakuŋala warray. Ŋayi djuy'yurruna ŋanya gayulnha dhaḻakarrkurruna, bala ŋayi waṉḏina bena‐wala. Bitjarrana ŋayi waṉḏinanydja‐a‐a Rämalilina Djamiyulwana bunana, ga ŋunhalana ŋayi yukurrana ḻakaraŋalanydja Djamiyulwa ŋurikiy ŋunhi nhaltjarra yukurrana ŋunhala bäyma nhanŋu Djolwu.
<range>
<range>
<range>
<range>
<range>
<range>
<range>






Ŋuliŋurunydja dhurrwaraŋuru Daypittja marrtjina bunana Djonathanguna, ga waŋananydja ŋayi bitjarra gam' dhä‐wirrka'yurrunanydja. “Wäy! Nhäku ŋunhi nhuŋu mäḻu'mirriŋunydja yukurra ḏukṯukthirri ŋarraku bunharawu? . . . Nhäŋura warray? Nhä ŋarra dhika djäma yätjtja?”
Ga ŋayi Djonathandja waŋana bitjarra buku‐ruŋiyinmaraŋala, “Nhaltjanna dhika ŋarra yurru guŋga'yundja nhuna?”
<range>
<range>
Ga Daypittja waŋana, “Ŋarranydja yurru dhuwala waṉḏirrina ga djuḻuḻ'yunna,” bitjarra. “Märr‐goḏarrny'tja nhokala bäpa'mirriŋuyunydja boŋguŋu nhäŋuna ŋunhi ŋarranydja boŋguŋu yaka ŋunhili ŋathaŋura. Ga ŋunhi ŋayi boŋguŋu ḻarruŋunydja ŋarraku, ‘Wanhaka dhika Daypittja?’ biyakunydja, ga nhenydja boŋguŋu ḻakaraŋu nhanŋu biyakuna, ‘Ŋunha ŋayi yawungu marrtji Bithiliyimlilina.’
<range>
Ga ŋunhi ŋayi boŋguŋu waŋi, ‘Yo, manymak ŋunhi,’ biyakunydja, ga ŋunhinydja ŋali boŋguŋu marŋgithina ŋunhi ŋarranydja boŋguŋu walŋathina. Ga ŋunhi ŋayi boŋguŋu maḏakarritjthi ŋula, nhenydja boŋguŋu ŋunhi marŋgithina, ŋunhi ŋayinydja yukurra rom‐nherraṉ ŋarraku bunharawu rakunygunharawu, yurruna boŋguŋu nhe marŋgikuŋunydja ŋarranha.”









Ga ŋuliŋurunydja dhurrwaraŋuru maṉḏa Daypit ga Djonathan biyapul dhawu'‐nherraṉmina maṉḏakuway maṉḏa märr‐ŋamathinyarawuna ga djäkawuna bitjanarawuna liŋguna gupaḏalkunharawuna.
Bala ŋayi Djonathandhu ḻakaraŋala Daypitku bitjarra gam', “Goḏarrny'tja nhe boŋguŋu djuḻuḻ'yurru ŋunhamala ya' guṉḏalili.
<range>
Ga ŋarranydja boŋguŋu gäŋu ŋarrakuway djämamirrinha ga ŋurrka'‐ŋurrkaŋu boŋguŋu ŋilinyu bonarra'. Ŋunhi ŋarra boŋguŋu waŋi ḻakaraŋu ŋuriki djämamirriwu ŋarrakalayŋuwu, biyaku, ‘Bonarrany'tja dhuwali galki nhokala,’ biyaku ŋarra boŋguŋu waŋi, nhenydja boŋguŋu marŋgithina yana, bala yana nhenydja boŋguŋu nhinina dhiyalina bäymana walŋana marimiriwŋurana mäwaya'na.
<range>
Ga ŋunhi ŋarra boŋguŋu waŋi djämamirriwala biyakunydja, ‘Bonarrany'tja ŋunha bala ya' barrku wal'ŋu,’ biyaku, bala nhenydja boŋguŋu waṉḏina‐wala yana, märr ŋarrakala bäpayunydja boŋguŋu yakaŋga baymatthurrunydja nhuna.
Yurru nhe ga ŋarra ŋalinydja boŋguŋu baṯ biyaku ŋayathaŋu yukirri ŋunhiyinydjayi dhawu'‐nherraṉminyaranydja ŋitjalaŋguway ŋali, dhuwalanydjayi dhärrana yukurra yurru gupaḏalŋuna yanana.”
Wiripuŋuyunydja munhayu Djol waŋana Djonathangala, dhä‐wirrka'yurruna bitjarrana, “Wanhakaŋga dhika Daypittja? Nhäku ŋayi yakanydja lili marrtjina ŋathawunydja ḻukanharawu?”
<range>
<range>
<range>
Ga ŋayi Djonathandhunydja ḻakaraŋala nhanŋu bitjarrana, “Ŋunhana ŋayi yawungu marrtji Bithiliyimlilina, ŋayi yawungu ḏukṯukthirri gurruṯu'mirriwu walalaŋgu nhänharawu,” bitjarra.
<range>
Yurru ŋayinydja Djolnydja wirrkina dhika maḏakarritjthina, ŋayi waŋana Djonathangalanydja, bitjarrana, “Nhenydja dhuwalanydja muḻkurr‐dhumuknha ŋiniya? . . . liŋgu nhe nhanukala gali'ŋura.
Ŋunhi ŋayinydja ŋuli walŋa, ga nhenydja boŋguŋu yakana buŋgawa dhiyaku wäŋawu. Gatjuy marrtjiyana, garr'yurrana ŋanya lili, ŋarra ŋanya bumana.”
Ga Djonathandja buku‐ruŋiyinmaraŋala bitjarra, “Nhäku ŋayi yurru rakunydhirrinydja? Nhä ŋayi yätjtja djäma?”
Djolyunydja yakana buku‐ruŋiyinmaraŋala ŋula waŋana, yana ŋayi garana ḏupthurruna nhanŋu Djonathangu, ŋayi bini dharpunhana ŋanya rakunyguna.
Bala yana ŋayi Djonathandja gaŋgathinana, bala marrtjina warraŋullilina, wirrkina ŋayi galŋa‐yätjthinanydja, warwuyurrunana yukurrana Daypitkuna.
Ga wiripuŋuyuna waluyu Djonathandhu märraŋala bonarra', bala marrtjina dhawaṯthurruna warraŋullilina. Ŋayi ḏupthurruna bonarrany'tja, bala djuy'yurruna nhanŋuway djämamirrinhana märranharawunydja, ga wäthurrunanydja ŋayi bitjarrana, “Bonarrany'tja ŋunha bala barrku ya',” bitjarra.
<range>
<range>
Ga ŋayi ŋuriŋi ḏarramuyu gurrmulyunydja märraŋalana ŋunhiyi bonarrany'tja, bala gäŋalana lili nhanukala Djonathangalana.
Ŋunhiyi djämamirrinydja ŋayaŋu‐wambuŋala ŋayi, yaka ŋayi mayali'wunydja marŋgi, maṉḏapi yana marŋgi Djonathan ga Daypit.
Yo, ŋayi Djonathandhunydja ŋanya djuy'yurrunana ŋunhi gurrmulnhanydja wäŋalilina roŋiyinmaraŋala,
ga ŋuliŋurunydja dhurrwaraŋuru ŋunhi ŋayi ŋunhiyi gurrmul marrtjina wäŋalilina, bala ŋayi Daypittja dhawaṯthurrunana ŋuliŋurunydja guṉḏaŋurunydja, dhawaṯthurrunanydja bala ṉaŋ'‐ṉaŋdhurrunana bur‐way bunana Djonathanguna. Bala maṉḏa dhangi'yunminana dhika bala‐lili'yunminana, wälkunhaminana maṉḏa mulkanhaminana, ga nyä'yunminana maṉḏa wiṯthunminana dhika. Daypittja wirrkina galŋa‐yätjthina warwuyurruna, liŋgu ŋayi yurru gonha'yunna Djonathannha, barrkuwatjthirrina maṉḏa yurru.
Yurru Djonathandhunydja ganydjarr‐wekaŋala ŋoy‐ḏälkuŋalana waŋana ŋanya Daypitnha bitjarrana, “Mukthurra yana marrtjiya, ŋayaŋu‐yal'yurra. Ŋalinydja yurru ḻundukunharamirrina maṉḏa gupaḏalkunharamirrina yanana. Yakana yurru ŋula meṉguma ŋunhi dhawu'‐nherraṉminyaranydja; ŋayi ŋunhiyinydjayi dhawu' yurru dhärrana yukurra yanana nhokalaŋuwu mala‐wunharawuywu ga ŋarrakalaŋuwu mala‐wunharawuywu walalaŋgu gupaḏalnha‐wala yanana.” Bala yana ŋayi Daypitthunydja gonha'yurrunana marrtjinana‐wala, ga ŋayi Djonathandja roŋiyinana marrtjina wäŋalilina.

Daypittja marrtjina‐a‐a nhinana bala ga‐ga‐ga‐ga‐ga‐a‐a, ga wäŋa ŋunha ŋayathaŋala yäku Noppuy, ga dhunupana yana ŋayi marrtjinanydja ŋunha buku‐ŋal'yunaramirrililina Buṉbulili, ga ŋäŋ'thurruna ŋayi ŋathawu ŋunhi ḏalkarra'mirrinha yolŋunha; ŋayi waŋananydja bitjarra gam', “Ŋatha ŋarraku ga' wekaŋa ŋarrakuway ga ŋarrakalaŋuwu yolŋuwu.” Liŋgu walala ŋuli wiripu‐guḻku' ḏarramuwurru marrtjinya rrambaŋi walala Daypit malthurruna nhanŋu.
<range>
<range>
Yurru ḏalkarra'mirriyunydja ŋunhi waŋana bitjarra, “Bäyŋu ŋarraku ŋathanydja bay'. Ŋathanydja ŋunha yukurra ŋorra ŋunhina ganaŋ'maranharana wal'ŋu nhanŋuwaynha Godkuna, ŋunhina liŋgu ŋathanydja yukurra ḏälkuma ŋarra.”
Bala yana ŋayi ŋuriŋiyi ḏalkarra'mirriyunydja dhika märraŋalana ŋunhi ŋayaŋayny'tja dharrpalnydja, bala wekaŋalana nhanŋu Daypitku.
<range>
<range>
Ga biyapul ŋayi Daypitthu dhä‐wirrka'yurruna ŋunhiyi ḏalkarra'mirrinha yolŋunha, “Way, garanydja ga mandjawaktja dhika muka ŋorra yukurra? Ŋarra ḏukṯuk mandjawakku.”
Ga ŋayi ŋunhi ḏalkarra'mirriyunydja ḻakaraŋala nhanŋu Daypitku bitjarra, “Mandjawaktja dhuwala ŋorra nhina ya' ŋunhi nhe yawungu Galayithnha bunha dhiyaŋuyi, nhanŋuna Galayithkuna mandjawaktja dhuwala.” Ga ŋayi Daypittja waŋana, “Ga' wekaŋana lili, dhuwalanydja manymaknha mandjawak.” Bala ŋayinydja yana wekaŋalana ŋunhi mandjawaktja Daypitkuna, bala Daypittja marrtjinana.
Ŋayi waṉḏinanydja bena‐wala barrkulilina, djuḻuḻ'yurrunana Djolwalana, liŋgu Djolnydja yukurrana ḏukṯukthina nhanŋu wirrkina bunharawuna wal'ŋu Daypitku.









































Daypittja djuḻuḻ'yurruna yukurrana nhinana ŋunhalana buku'‐wukumirriŋura wäŋaŋura dhika, ga bitjanana liŋgu ŋayi ŋuli Djolnydja ḏukṯukthinya yukurranha warrya'yuna nhanŋu bitjanana liŋguna, ḏukṯukthinya bunharawu nhanŋu murrkay'kunharawuna, yurru Godthunydja yakana Daypitnha goŋlili wekaŋala ŋurikala Djolwalanydja.
<range>
Ga Djonathan wiripunydja marrtjina ga bunana nhanŋu Daypitku, ga ganydjarr‐wekaŋala nhanŋu marrparaŋ'kuŋala ŋoy‐ḏälkuŋala bitjarra waŋana,
“Yaka barrariyanydja. Godthuna nhuna yukurra gunganhamirriyamanydja, märr yurru ŋarrakala bäpa'mirriŋuyu yaka nhuna maḻŋ'marama, ga baymatthun nhuna. Ŋarraku bäpa'mirriŋunydja marŋgina nhuŋu, ŋunhi nhe yurru buŋgawayirri nhanukala dharapullili wapthun.”
Ga biyapul maṉḏa dhawu'‐nherraṉmina, ŋunhi maṉḏa yurru bitjan liŋgu guŋga'yunmirri maṉḏanhay maṉḏa bala‐lili'yunmirri. Bala ŋayi Djonathandja marrtjina wäŋalilina roŋiyinana, ga Daypittja ŋunhala bäyma yukurrana nhinana ŋunhili wäŋaŋura.
Yurru wiripu‐guḻkuny'tja ḏarramuwurru marrtjina, ga ḻakaraŋala nhanŋu Djolwa, “Ŋunha Daypittja ya' nhina yukurra, ŋanapurru yurru nhuna guŋga'yundja, bala maḻŋ'maramana ŋanya.”
<range>
Yuwalkthi walala Djol ga ŋunhi ḏarramuwurru marrtjinana ḻarruŋala yukurrana Daypitkuna. Marrtjinanydja walala‐a‐a, galkina ŋunhilina ŋunhi wanhami yukurrana Daypit djuḻuḻ'yurruna, walala bini ŋanya mulkanha muka.
<range>
<range>
<range>
<range>
<range>
Yurru be yol bunana nhanŋu Djolwu, ga ḻakaraŋala bitjarra, “Go, waḏutja roŋiyiya. Ŋunha Bilitjiyapuyŋunydja marrtji yukurra lilina ya', walala yurru djaw'yun nhumalaŋgu wäŋana.”
Bala yana gatjpaḻ'yurrunana ŋayi Djolnydja, gonha'yurrunana Daypitnha, bitjarra bala ŋayi bilyurruna marililina Bilitjiyawuywuna marimirri marrtjina, ga yakana ŋayi biyapul ḻarruŋala Daypitkunydja.
Djolnydja roŋiyinana marrtjina ŋulaŋuruna nyäṉ'thunaraŋuruna mariŋuruna bunharaŋuru Bilitjiyapuyŋuwalana, wäŋalilina marrtjina lilina, bala ŋunhalanydja ŋula yolthu ḻakaraŋala nhanbala bitjarra, “Daypittja ŋunha ya' nhina yukurra nhäyika ŋanhdharkŋura wäŋaŋura galki Yingadi, ŋunhayi walala nhinanydja yukurra.”
Bala yana ŋayi Djolyunydja malanydja garr'yurruna ŋunhi nhanŋuway miriŋunhanydja, bala yana marrtjinana‐wala walala, dhaŋaŋnha bäymana dhika guḻku'na miriŋunydja marrtjina nhanbala malthurruna ḻarruŋala Daypitkuna.
Ŋayi Daypittja ga wiripu‐guḻku' ḏarramuwurru ŋunhili walala yukurrana gärri'‐garrina mathirraŋura waŋganyŋura. Ŋayi Djolnydja ga nhanŋu mala marrtjina yukurrana walalanydja‐a‐a, ḻäy warray djuḻk‐gay ŋunhiyi mathirra, yurru ŋayi Djolnydja marrtjina, bala yana bilyurruna bitjarra ya' gatjpaḻ'yurrunana bala gulŋiyina ŋunhimalayina liŋgu yana mathirralili ŋunhi Daypit yukurrana djuḻuḻ'yurruna. Ga nhinananydja ŋayi ŋunhimala bäyma dhurrwaralili mathirralili, ga walala Daypitkunydja mala ḏarramuwurru ga ŋunhala bala djinawa' wal'ŋu dhuḏiŋura mathirraŋura.
Ga walalanydja ŋunhi ḏarramuwurrunydja Daypitkala waŋana ḻakaraŋala bitjarra, “Nhäŋa ya'. Liŋguna ŋayi Djolnhanydja wekaŋala Garrayyunydja nhokalana goŋlili. Gul' ŋilimurru bumana ŋanya ŋi'.” Yurru ŋayinydja Daypittja yana yuḻwutjtjurruna marrtjina bala goŋ‐mandjawakmirri, bala yana ŋayi gulkthurruna ŋuriŋiyi mandjawakthunydja ŋunhi girri' nhanŋu yaṯaŋuru, ga balayi marrtjina ŋunhimalayi liŋgu ŋunhi ŋayi djuḻuḻ'yurruna yukurrana, ga Djolnydja ŋayinydja ga yaka marŋgi ŋuriki.
Bala ŋayi ŋuliŋurunydja Daypit ŋayaŋu‐yätjthinana buku‐wuranana; ŋayi waŋanharaminana ŋanyapinyay ŋayi bitjarra, “Yaka dhuwala ŋarraku dhunupa bitjanarawu, ŋarra yurru yaka ŋanya buma ŋula nhaltjan ŋunhi ŋayinydja ŋunhanydja Godkuŋu nherraṉara ŋurruŋukunhara.”
<range>
Bala ŋayi Daypitthu waŋana raypirri'yurrunana ḏaḏawmaraŋalana nhanŋuwaynydja ŋunhi ḏarramuwurrunha malanha, märr walala yurru yakana buma Djolnha. Ŋuliŋurunydja dhurrwaraŋuru ŋayi Djolnydja gaŋgathina, bala marrtjinana nhinana bala.
Bala ŋayi ŋulaŋuru Daypittja walmana, bala wäthurruna nhanŋu bitjarrana, “Wäy Djol.” Ga Djolnydja bilyurruna bitjarra gay', bala ŋayi Daypittja buku‐nyilŋ'thurrunana galkina munatha'lilina, märr‐ŋal'yurrunana yukurrana Djolwu.
Ga waŋananydja ŋayi bitjarrana, “Nhäku nhe ŋuli mäkiri'‐witjun ŋurukunydja walalaŋgu ŋunhi walala ŋuli bothirri ḻakarama ŋarrakalaŋuwuy? Yaka ŋarra nhuna yurru buma.
Ŋunhala mathirraŋura gay' Garrayyu wekaŋala nhuna ŋarrakalana goŋlili. Ŋunha ŋarrakunydja ḏarramuwurru waŋanaŋga ŋarranha walamaraŋala bunharawu nhuŋu, yurru ŋarranydja nhuŋu wuyurruna. Bala ŋarra ḏaḏawmaraŋalana walalanha, liŋgu nhepiŋga dhuwala djarr'yunara nhanukuŋuway Garraywuŋunydja, ŋayiŋga nhuna nherrara ŋurruŋukuŋala Yitjuralpuyŋuwunydja.
Ŋarra bini nhuna bunha muka rakunygu, yurru yakana. Yana ŋarra gulkthurruna nhuŋu girri'na. Nhäŋa dhuwalana gay'! Yaka ŋarra ŋula nhä yätjkuŋala nhuna. Nhäku warray nhe ŋarranha bumanydja yurru? Yaka warray ŋarranydja nhuna buma yurru.
Ŋayipina yurru Garrayyuna ŋitjalanha mala‐yarr'yundja nhäma, yolthu yätj djäma, nhe wo ŋarra.”
<range>
<range>
<range>
Yurruna ŋayi Djolnydja waŋana, “Daypit gäthu ŋarrala. Ŋarranydja dhuwala yätj yana.
Ŋarrapi yätjthina nhuŋu ŋurrumiriwŋura, yätjkuŋala nhuna ŋarra. Nhenydja dhuwala manymak warray ḏarramu.
Nhenydja bini ŋunhi bunha muka ŋarranha, ŋunhi ŋayi Garrayyu ŋarranha nherrara nhokalana goŋlili, bala nhenydja marrtjina ŋarranha djuy'yurruna walŋanha warray.
Godthu nhuna yurru guŋga'yundja, ga nhe yurru buŋgawayirrina ŋarrakalana dharapulŋura.
<range>
Dhawu'‐nherralana ŋarrakala, ŋunhi nhe yukurra yurru djäka ŋarrakalaŋuwu miṯtjiwu, yakana ŋula yurru buma ŋarrakuŋu mala‐ŋurrkanharanydja.”
Bala Daypitthunydja dhawu'‐nherrarana nhanukala. Yurruna ŋayi Djolyu gonha'yurruna Daypitnhanydja, bala marrtjinana, ga Daypittja ga nhanŋu ḏarramuwurru nhinanana ŋunhilina bäymana yukurrana mathirraŋurana.

Ŋuliŋurunydja dhurrwaraŋuru bala yana ŋayi Djamiyulnydja rakunydhinana, wirrkina dhika djawuḻpa'na ŋayi yolŋunydja, ga bukmaktja yolŋu'‐yulŋu Yitjuralpuyŋu nyä'yunminana nhanŋu. Bala walala dholkuŋalanydja ŋanya ŋunha Rämalilina.









































Ŋulinyaramirriyuyi waluyu Daypitthu märraŋala wiripunhana dhäykanha yäkunha Yapakulnha, liŋgu Djolyu nhanŋuwaynydja ŋayi gäthu'mirriŋunha ŋunhi dhäykanha gombuŋalana Daypitnhanydja, djaw'yurrunana nhanukala, ga wiripuwana ḏarramuwa gathara.

Ga yana liŋgu‐u‐u ga ŋula nhäthana gandarrkurruna wiripu‐guḻku'yuna ḏarramuwurruyu ḻakaraŋala Djolwa bitjarrana, “Daypit ga nhanŋu yolŋu'‐yulŋu ŋunha ya' djuḻu'‐djuḻuḻ'yun marrtji ŋunha ŋanhdharkŋura wäŋaŋura ŋayilpiŋura.”
Bala yuwalkthi Djolyunydja nhanŋuway garr'yurruna miriŋunha bala marrtjina dhawaṯthurrunana, ḻarruŋala Daypitkuna.
Daypitthunydja ŋäkula ŋunhi Djol yukurrana ḻarruŋala nhanŋu bunharawu, bala yana ŋulinyaramirriyu munhakuna ŋayi garr'yurruna nhanŋuway djämamirrinha ḏarramunha yäkunha Yapitjaynha, ga yana maṉḏa marrtjina yuḻwutjtjurrunana bala, yurru gurrum'nha bäymana dhika gayulnha, ŋulana bala yuḻwutjtjurrunanydja maṉḏa marrtjina‐a‐a Djolwalana wäŋakurru dhaḻakarr‐yarpuŋala, yana liŋgu‐u‐u ga ṉapuŋga' yana dhika ŋunhi ŋayipi Djol yukurrana ŋorrana ŋunhili. Nhanŋu garanydja yukurrana djingaryurruna munatha'ŋura galki ḻiyaŋura nhanukala, ga djäkamirri yolŋu yäku Yapana, walalanydja marrtjina ŋorra'‐ŋurrana rrambaŋi walala miriŋu nhanbala ŋunhi ḻiw'maraŋala ŋanya ŋunhi Djolnha gungaŋala.
<range>
<range>
<range>
<range>
Ŋayi Yapitjaynydja waŋana Daypitkala bitjarrana, “Wäy! Nhäŋa yakurrnha dhuwala ŋayi yulŋunydja. Godthunydja liŋguna wekaŋala nhokalana goŋlili. Ŋarra bumana ŋanya ŋi? . . . dhiyaŋuna nhanukiyingalana garayu?”
Ŋayi Daypittja waŋana bitjarra, “Yaka ŋanya wutthurra, liŋgu ŋayinydja dhuwala waṉa‐nherraṉara Godkuŋu; ŋayi yurru rakunydhirri Garraywala yana goŋdhu.
<range>
Ŋali maṉḏa yana djaw'yundja yurru dhuwala nhanŋu gara ga buthulu gapuwuy, bala marrtjina.”
Bala yana maṉḏa yuwalknha märraŋala ŋunhi garanydja ga buthulu gapuwuy, bala marrtjinana. Bäyŋuna ŋula yolthu nhäŋalanydja; warrpam'nha walala yakurrmirrina, liŋgu ŋayipi Garrayyu yakurr wekaŋala walalaŋgu, ŋonuŋ dhika yakurr.
Ga Daypit marrtjinanydja, ŋunhi märr‐barrkulili bitjarra ya' wiripuŋulilina gali'lili,
bala ŋayi ŋunhalanydja yatjurrunana yukurrana waŋanana. “Wäy Yapana! Ŋämaŋga nhe yukurra ŋarranha yulŋunydja?” bitjarra. Yapananydja dhuwala djäkamirri ŋunhi Djolwu gaŋgathinanydja, bira'yurrunanydja ŋayi, bala dhä‐wirrka'yurruna bitjarrana, “Yol dhika yatjurrunanydja?”
Ga ŋayi Daypittja ŋulaŋurunydja waŋana, yatjurruna biyapul, “Wäy Yapana! Nhä dhuwali nhe ŋamakurru' djäkamirrinydja? . . . bay' yätj warray ŋiniya? Nhä warray ŋuli nhe yaka djäka dhiyaku giŋgu ŋamathaŋunydja? Be yol yolŋu marrtjina bala djuḏapthurruna giŋguna buŋgawawuna, ŋayi bini bunha ŋanya murrkay'thanhana. Wanhaka dhika Djolwu garanydja? Ga wanhakana dhika nhanŋu buthulu gapuwuynydja?”
<range>
Ŋayi Djolnydja bira'yurrunana, ŋäkulanydja ŋayi dharaŋara warray Daypitnha rirrakaynydja. Ŋayi gaŋgathinanydja, bala waŋana bitjarra, “Yol dhuwala nhe yolŋunydja? . . . ŋarraku gäthu? . . . Daypit?” bitjarra. “Yo, yuwalk dhuwala,” bitjarra ŋayi Daypittja. “Nhäku dhuwala nhe ŋupandja‐dharra ŋarranha bunharawunydja? Nhä dhika ŋarra yätjtja djäma?”
<range>
<range>
<range>
Ga Djolnydja waŋana buku‐ruŋiyinmaraŋala, “Ŋarrapi dhuwala yätjthirri yukurra. Go ŋali roŋiyirrina. Yaka ŋarra nhuna yurru buma dhuwala, liŋgu nheŋga bini ŋarranha dharpunhanydja, yurru bäyŋu warray. Ŋarrapi yana yätjthinanydja.”
Ga ŋayi Daypittja buku‐ruŋiyinmaraŋala bitjarra, “Dhuwala nhuŋu garanydja ga gapuwuynydja buthulu. Djuy'yurrana lili balaŋu yolŋunhana, ŋayi märramana.”
<range>
<range>
Ga ŋayi Djolnydja waŋana Daypitkala bitjarra, “Godthu nhuna yurru guŋga'yundja bukmaklili nhälili malanyŋulili.” Bala ŋuliŋuruyinydja Daypit marrtjina wiripulilina wäŋalili, bala ŋayi Djolnydja roŋiyina wäŋalili nhanukiyingalana.
Bala dhurrwaraŋuru ŋuliŋurunydja Daypit ga nhanŋu mala yolŋu'‐yulŋu marrtjina bala Bilitjiyapuyŋuwala wäŋalili, ga ŋunhinydja walala yukurrana nhinana ŋula nhämunha'na dhuŋgarramirrina; ŋayi Djolnydja yakana ŋunhimalanydja marrtjina bunharawu nhanŋu Daypitku, liŋgu ŋayi beyaṉiyinana, wirrkina ŋayi yukurrana beyaṉiyina ŋuriki Bilitjiyapuyŋuwuna miṯtjiwu.













Yo, Djamiyulnydja liŋguna rakunydhinana, ga dhurrwaraŋuru ŋuliŋuruyinydja walalanydja nyä'yunminana yukurrana nhanŋu, bala ŋanya dholkuŋalanydja rumbalnydja Rämalilina wäŋalili yäkulili. Yo, ŋayinydja Djolnydja mukthurrunaŋga yana ŋurruŋu ŋayi wal'ŋu, ga ŋayinydja ŋuli yukurranha gukunhana ŋunhinydja marrŋgitjnha yolŋu'‐yulŋunha ŋunhi walala ŋuli yukurranha waŋanhaminya mokuywala ŋurikala rakunymirriwala yolŋu'‐yulŋuwala. Yo, djuy'yurrunana yana gukuŋalana ŋayi walalanha yanana yolŋunydja Yitjuralŋurunydja wäŋaŋuru.
Ga dhäŋuru ŋuliŋuru Bilitjiyapuyŋunydja biyapul yurrum'maranhamina, mala‐märranhamina bunharawu ŋuruku Yitjuralpuyŋuwuna, ga Djolnydja bitjarrayi liŋgu ḻuŋ'maraŋalana nhanŋuwaynydja miriŋunha. Ŋayi Djolnydja ga nhanŋu miṯtji wäŋaraŋala ŋunhala galki Gilpuwa wäŋaŋura yäkuŋura bukuŋura.
Djolyu nhäŋalanydja bitjarra ya' miriŋunha ŋunhi Bilitjiyapuyŋunhanydja, yurru biyapul warray wal'ŋu, djuḻkmarama warray yukurra miṯtji, bala ŋayi gay' beyaṉiyinana wirrkina. Ŋayi ŋäŋ'thurruna Garraynha, “Nhaltjan yurru dhuwala ŋanapurru yolŋunydja?” bitjarra. Yurru Garraynydja yaka ŋula nhanŋu buku‐ruŋiyinmaraŋala dhäruk, yakana waŋganydhu ŋula yolŋuyu dhäruk nhanŋu wekaŋala Garraywuŋu.
<range>
Bala Djol bitjarrana waŋana nhanukalaŋuwala ŋurukala malawalanydja, “Yol balaŋu yolŋu marŋginydja ŋunhi ŋayi yurru waŋa mokuywala yolŋu'‐yulŋuwala? Ŋarra yurru waŋanydja ŋanya ŋäŋ'thun ŋunhiyi, ga ŋayina yurru ŋarraku ḻakarama nhaltjanarawu ŋula.” Ga walalanydja waŋana ḻakaraŋala nhanŋu, “Ŋunha nhäyika Yandu wäŋaŋura, dhäyka yukurra nhina ŋunhi ŋayi ŋuli waŋa'‐waŋa mokuywala; ŋayi ŋuli yukurra dhäwu' märrama rakunymirriwala yolŋu'‐yulŋuwala.”
Bala ŋayi Djol dhaṯthunminana girri'yuna, wiripukunhaminana rumbalnha ŋanyapinyay, ga munhakuna ŋayi marrtjinanydja ŋurikalayi, ŋunhiyi withiyara miyalknhanydja. Ŋayi waŋananydja bitjarra, “Ŋarra ḏukṯuk nhuŋu, nhe yurru wäthun ŋula yolŋuwu rakunygu, ŋarra ḏukṯuk ŋarra yurru waŋa nhanukala. Ŋarra yurru dhä‐wirrka'yun ŋanya nhaltjan yurru ŋanapurruŋgu.”
<range>
<range>
Ga ŋunhi dhäykanydja waŋana bitjarra, “Yolku nhe ḏukṯuktja? Yolku ŋarra wäthundja yurru dhika?” Ga ŋayi Djolyu ḻakaraŋalana bitjarrana, “Ŋarranydja ḏukṯuk Djamiyulwu; ŋarra ḏukṯuk ŋarra yurru waŋa nhanukala Djamiyulwala.”
Bala ŋuriŋi dhäykayunydja marrtjina dharaŋara warray ŋanya Djolnha, bala waŋana bitjarrana, “Dhuwalanydja nhenydja giŋ warray bay', buŋgawa warray. Nhäku nhe ŋarranha mayali'‐wilkthurrunanydja?” bitjarra warray.
Ga Djolyunydja waŋana bitjarra, “Yaka barrariya,” bitjarra. “Yolnha nhe yukurra nhämanydja?” Ga ŋayinydja ŋunhi miyalkthunydja ḻakaraŋala bitjarra, “Ŋarra yukurra nhämanydja dhuwala worruŋunha ḏarramunhanydja, yurru ŋayi ŋunha marrtji lili yulŋunydja, dhawaṯthun marrtji ŋulaŋuru munatha'ŋuru lili walma. Ŋunhinydja Djamiyulnha!”
<range>
Ga Djamiyulnydja waŋana nhanukala Djolwala bitjarra, “Nhäku nhe ŋarranha dhuwala roŋiyinmaraŋala liliyinydja dhipala munatha'lilinydja?” Ga Djolnydja waŋana, “Ŋarranydja dhuwala mariŋura yindiŋura. Bilitjiyapuyŋunydja dhuwala nyäṉ'thurrunana, marrtjina yukurra bunharawu ŋanapurruŋguna, ga Godthunydja ŋanapurrunha gonha'yurrunana; yakana ŋayi ŋarraku buku‐ruŋiyinmaraŋala ŋunhi ŋarra märrliliyaŋalanydja nhanukala. Bala ŋarra wäthurruna nhuŋuna. Nhaltjan yurru ŋarra dhika yulŋunydja?” Bitjarra ŋayi yukurrana Djolyu dhä‐wirrka'yurruna ŋanya Djamiyulnha.
Ga Djamiyulyunydja ḻakaraŋala bitjarra, “Garrayyu nhuna liŋguna gonha'yurrunana. Nhenydja dhuwala balanyara bitjan miriŋuna nhanŋu Garraywu.
Ŋäthili Garrayyu nhuŋu yukurrana ḻakaraŋalanydja, marŋgikuŋalanydja bitjarranydja raypirri'yurrunanydja, ga dhiyaŋunydja‐wala ŋayi nhuna gonha'yurrunana, bitjarra yana liŋgu ŋunhi ŋayi nhuŋu ŋäthili yukurrana ḻakaraŋala. Garrayyu djaw'yurrunana nhanŋuway malanydja nhokalanydja, yakana nhenydja yurru buŋgawayirri walalaŋgu biyapul. Daypitnha yurru dhärra yukurra djäkamirrinydja nhokalanydja dharapulŋura, liŋgu nhe ŋuyulkthina Garraywu.
Ŋayi nhuna waŋana, nhe bini bunha warrpam'thuna yana Yamalikpuyŋunha ŋunhi, warrpam' yana dhawar'maranha, yurru nhenydja yaka warray malthurruna nhanŋuwaynydja dhärukku.
Goḏarrny'tja nhepi ga nhuŋu gäthu'mirriŋu malanha boŋguŋu murrmurryurruna, ga Bilitjiyapuyŋuyuna boŋguŋu djuḻkmaraŋu Yitjuralpuyŋunhanydja miṯtjinha.”
Djolyu ŋäkulanydja ŋunhiyi, bala ŋayi wirrkina dhika gorana ga beyaṉiyinana manapara; yakana ŋayi ḻukana ŋula nhä ŋatha.















































Ga yuwalknha bitjarranydja maḻŋ'thurruna. Wiripuŋuyunydja waluyu Bilitjiyapuyŋunydja nyäṉ'thurrunana lili yana, bunharaminana yukurrana walala Yitjuralpuyŋuna, ga guḻku'na dhika burakinanydja.
Ga Djolwu ḻurrkun' gäthu'mirriŋu walala burakinayi, Djonathan ga märrma' biyapul rakunydhinanydja ŋuriŋiyinydja waluyu,
ga Djolnydja ŋayipinydja ga gaṯpurrthina burakina bonarra'yu.
Bala ŋayi waŋana nhanukalaŋuwala djämamirriwala bitjarra, “Buŋana ŋarranha go, rakunyguŋana, märr ŋarranha yurru yakana ŋuruŋu Bilitjiyapuyŋuyunydja märrama.” Yurru ŋunhi ḏarramunydja waŋana yaka'yurruna, yakana ŋayi ŋanya ŋula bumaranydja liŋgu ŋayi ŋunhi barrarinana. Bala Djol bunharaminanydja dharpunhaminanydja ŋanyapinyay ŋayi ŋuriŋi nhanukiyingalana mandjawakthu.



Ga ŋunhi walala Bilitjiyapuyŋuyu ŋäkulanydja ŋunhi Djolnydja liŋguna rakunynha, wirrkina walalanydja dhika galŋa‐ŋamathinana; walala marrtjina lili, ga gulkthurruna ŋanya muḻkurrnha, ga rumbalnydja ŋanya walala dhuḻ'yurrunana ŋunha galki dhälili ḻoḻulili nhäyikayu Bittjanlili wäŋalili.
<range>
<range>
Yurru walala ŋunhi Yitjuralpuyŋunydja ḏarramuwurru beyaṉumiriwnha dhika wäŋgaŋala ŋunhimalayi wäŋalili, ga yupmaraŋala ŋanya Djolnha rumbalnydja, bala dhalkaraŋalana. Bala walala nyä'yunminanydja nhanŋu yukurrana Djolwu 7 walunydja ŋupara.
<range>
<range>
Ŋunhi ŋayi Daypitthu ŋäkulanydja bäpurru'na ŋanya Djolnha ga gäthu'mirriŋunha nhanŋu Djonathannha, ŋunhi maṉḏa liŋguna burakinana ŋunhala rakunyguna, ga wirrkina ŋayinydja ŋayaŋumiriwyina maṉḏaku, bala yana ŋayi manikaynha maḻŋ'maraŋala yuṯana maṉḏakalaŋuwuy, märr yurru yolŋu'‐yulŋuyunydja bitjanna liŋgu birrka'yunna maṉḏanha yukurra yurru manikaykurru ŋulawitjandhi.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
Ga Daypitthu dhä‐wirrka'yurruna bitjarra gam' Garraynha, “Nhaltjanna dhika ŋarra yurru yulŋunydja? Marrtjiŋga ŋarra yurru yulŋunydja? . . . ga waŋgany ŋunha wäŋa märrama, bala dharraynha ŋarra yurru yukurra ŋurukuyi? . . . makarrŋura wäŋaŋura Djuda?” Ga Garraynydja waŋana yoraŋala, “Yo, gatjuy nhe marrtjiyana, ga märraŋa ŋunhi wäŋanydja Yiprunbuy, ŋurikiyinayi nhe yukirriya djäkanydja.”
Bala yuwalkthi Daypittja marrtjinana, ga dhut‐gay nhinana Yiprunlilina. Ga yolŋu'‐yulŋu ŋurukuy makarrwuy wäŋawuy Djudawuynydja, walalanydja marrtjina ḻuŋ'maranhaminana Yiprunlilina wäŋalili, withiyara ŋanya Daypitnhana, ga ŋunhalana walala ḻiya‐ŋämira Daypitnhanydja weyika'yuna, buŋgawakuŋalana, ŋayi yurru buŋgawayirri ŋurikina walalaŋgu Djudapuyŋuwuna bäpurru'wu.
<range>
<range>



Yurru waŋgany ḏarramu yäku Yapana ŋurru‐warryunarayŋu miriŋuwu Djolwalaŋuwu miriŋuwu, nayinydja garr'yurruna Djolwu gäthu'mirriŋunha Yitjputjinha, bala walala marrtjinana buḏapthurruna Djodanbuyŋu mayaŋ'ku, bala ŋanyana Yapananhana nherrara Djolwu gäthu'mirriŋunha ŋurruŋukuŋalanydja giŋguŋalana, ŋayina yurru ŋurruŋuyirri ŋuriki wiripuŋuwunydja bäpurru'wu Yitjuralpuyŋuwu, ga ŋuliwitjandhinydjayi dhukarrkurru walala guḻk‐guḻkthunmaraŋalana Godkunydja ŋunhi miṯtjinha yolŋu'‐yulŋunha bitjarra märrma'kuŋalana miṯtji. Yo, märrma' dhuŋgarra Yitjputjinydja yukurrana dhärrana buŋgawa Yitjuralpuyŋuwunydja, yurru ŋayi ŋunhi yaka ŋamakurruny'tja buŋgawa, bala yana märrma'na ḏarramu marrtjina lili, ga bumaranydja ŋanya rakunyguŋalana, ga ŋunhi ŋayi Daypitthu ŋäkulanydja ŋurikiyyi, bala yana ŋayi mirithinana wal'ŋu ŋaramurryinanydja, ŋoynha manapara dhärrana, bala yana ŋayi bumarana murrkay'kuŋalana ŋunhinydja maṉḏanha ŋunhi maṉḏa bumara murrkay'kuŋala Djolwu gäthu'mirriŋunha.
<range>










































































Ŋuliŋurunydja dhäŋuru walala yolŋu'‐yulŋunydja Yitjuralpuyŋunydja marrtjina bala Yiprunlilina, ga waŋana Daypitnhana, “Ŋilimurrunydja dhuwala gurruṯu'mirri walala, ŋanapurru Yitjuralpuyŋu ga nhuma Djuda walala.
Ŋäthilinydja ŋunhi Djol yukurrana walŋaŋga yana nhinana ya', ŋunhinydja ŋuli nhepiŋga ŋurru‐warryuna ŋanapurrunha marilili, ga Garraynydja waŋana nhena yurru ŋanapurruŋgu ŋurruŋuyirri.”
Bala yana walala Yitjuralpuyŋuyunydja waṉa‐nherrara Daypitnhana, ŋayina yurru ŋurruŋu walalaŋgunydja, bala ŋunhinydja bitjarra Yitjuralpuyŋu ga Djuda walala bäpurru' biyapul waŋgany‐manapanminayi, ga ŋayipi yurru Daypit yukurra dharraynydja walalaŋgu bukmakku.
Ŋulinyaramirriyunydjayi waluyu ŋunha Djurutjalamŋuranydja wäŋaŋura yukurrana nhinana bäpurru yolŋu Djepatjpuy, ga Djepatjtja ŋunhi bäpurru' yolŋu'‐yulŋu yukurranha ŋuli ḻakaranhaminya ŋunhi walalanydja biyapulnha wal'ŋu wuṉḏaŋarrmirri yolŋu'‐yulŋu, ganydjarr‐ḏilkurruna biyapul'nha dhika. Yurru ŋayi Daypitthunydja ga nhanukalanydja malayu märraŋalana yana ŋunhiyi wäŋa Djurutjalam, bala ŋayi Daypittja marrtjinana, bala nhinanana ŋunhili wäŋaŋura, ga yolŋuyunydja ŋuli ḻakaranha ŋunhayi wäŋanydja Daypitkuna wäŋa bitjana. Daypitthu dhuḻ'yurrunanydja ŋunhayi wäŋanydja ga wuṉḏaŋarrnha dhikana, ga bitjarrayi liŋgu ŋayi dhuḻ'yurrunayi nhanŋuwaynydja ŋayi wäŋa ḻatju'na dhikana ŋanyana. Yo, Godthu guŋga'yurruna yukurrana Daypitnhanydja, liŋgu ŋayi yukurrana malthurruna nhanŋuway yana Godku, ga bitjanayi ŋayi ŋuli djäka yukurranha yolŋu'‐yulŋuwu Godkalaŋuwunydja miṯtjiwu ŋamathanha yana. Ga ŋunhala Djurutjalam Daypitthu märraŋala wiripunha miyalknha, ga yumurrku'nha walalaŋguway ḏarramuwurrunha ga dhäykawurrunha, ga ŋayi Djalamandja yäku dhawal‐wuyaŋina ŋunhalana Djurutjalamnha wäŋaŋura. Yo, walala ŋuriŋi Bilitjiyapuyŋuyunydja ŋäkulana ŋunhi walala nherrara Daypitnha giŋguŋala, walalanydja marrtjinana lili Daypitku nyäṉ'thurrunana bunharawuna, walala bini bunanha ŋanya Daypitnha, yurru Garrayyu guŋga'yurruna warray ŋanya Daypitnhanydja. Ga Daypitkalanydja miriŋuyu ŋuparana ŋunhinydja walalanha miriŋunha, ŋuparana yana liŋgu‐u‐u ga ŋurrkaŋala bena‐wala barrkulilina.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
Yo, Garraywu ŋunhi Dhawu'‐nherraṉminyarawuy Bathi ŋunhala yukurrana djingaryurruna waŋganygala ḏarramuwala yäkuwala Binatapkala. Ŋuriŋiyi Dhawu'‐nherraṉminyarawuyyu Bathiyu yukurra mel‐ḻakarama ŋanyapinyay Waŋarrnha Godnha, ŋunhi ŋayinydja ŋunhalaŋumi ṉapuŋga, ŋunhi ŋayinydja yukurra ganaŋ'thun gal'ŋu biyapulnha‐wala, ga garrkuḻuknha dhikana djeŋarra'na. Ga Daypittja waŋanana ŋurikiyi bitjarrana, “Gul' ŋilimurru marrtjina, ga märrama ŋunhayi dhawu'‐nherraṉminyarawuynydja Bathi, ga gäma lilina, ga nherraṉ dhipalana Djurutjalamlilina,” bitjarra. Bala walala marrtjinana.
<range>
Marrtjinanydja walala yukurrana‐a‐a, ga ŋawatthurruna goŋliliyaŋala ŋunhiyi Dhawu'‐nherraṉminyarawuynhanydja Bathinha, bala yana walala gurrunharanydja nherraranydja ŋunhimala yuṯalilina be nhälili girri'lili, ga märrma' bulikiny'tja maṉḏanha warryunarawu ŋurikiyi. Yurru Binatapku gäthu'mirriŋunydja maṉḏa malthurrunayi walalaŋgu, yurru djäka marrtjina maṉḏanydja ŋunhi ŋurikiyi Bathiwu, marrtjinanydja maṉḏa yukurrana gali'kurru maṉḏanyŋukurru dhukarr ŋupara.
<range>
Ga walalanydja Daypittja ga wiripu‐guḻku' yolŋu'‐yulŋu Yitjuralpuyŋu giritjinana dhikana marrtjina barkparkthurrunana manapara, buku‐ŋal'yurrunana Garraywuna marrtjina bala märr‐ŋal'yurrunana manapara; walala ŋaḻwa'yurrunanydja dhika bitjarra rirrakay manapanminana manikayyu ga yiḏakiyuna marrtjinana yukurrana girri'yuna malanyŋuyu dhika nhäyuna, märr‐yiŋgathinana wokthurrunana Garraywuna, ŋunhi walala marrtjina bala gäŋalanydja ŋunhiyi Bathinydja bala Djurutjalamlilina.
Ŋunhi walala marrtjinana yukurrana bala, bala waŋganydja wäyin buliki nyaḻwaŋ'thurrunana ŋurru‐ṉiṉ'thurrunana, ga ŋayi Watja yäku ḏarramu, ŋayinydja waṉa‐djarr'yurruna ŋurikiyi, bala mulkanana ŋayi galŋa‐mundurrkuŋala ŋunhiyi dharrpal bathi.
Yurru Garraynydja wirrkina ŋaramurryinana nhanŋu, bala bumarana ŋanya Watjanhanydja rakunyguŋalana, liŋgu ŋayi goŋ‐ŋal'yurruna ŋunhi, ŋunhi ŋunhiyinydja gänana wal'ŋu Garraynydja, ganaŋ'thun yukurra.
Ga Daypittja wirrkina dhika ŋayaŋu‐yätjthina, liŋgu Garrayyu dhä‐ḏir'yurruna bumara ŋunhi ḏarramunha bitjarrayi.
Ga ŋayi Daypittja beyaṉiyinayi Garraywu. “Nhaltjanna yurru dhuwala ŋarranydja gäma ŋunhayi Bathi?” bitjarrana ŋayi waŋananydja.
Bala ŋayi yana gonha'yurruna ŋunhimalayi liŋgu dharapullili, ŋunhimala wäŋalili Yapititamgalana wäŋalili, ŋunhimala liŋgu gonha'yurruna ŋayi, yakana ŋayi gäŋala bala Djurutjalamlilinydja ŋulinyaramirriyunydjayi waluyu.
Yurru yukurrana ŋunhi Garraywu Dhawu'‐nherraṉminyarawuynydja Bathi ŋunhili dhärrana ḻurrkun' ŋaḻindi ŋupara, ga Garrayyunydja guŋga'yurruna yukurrana ŋunhiyi ḏarramunha ga nhanŋu miyalknha ga yumurrku'nha, gäŋalana yukurrana ḻatju'kuŋala walalanha ŋunhimala wäŋalili.
Ga ŋayi Daypitthunydja ŋäkulana ŋunhi nhaltjarra walalanha ŋunhiyi walalanha guŋga'yurruna Garrayyu, liŋgu ŋunhiyi Dhawu'‐nherraṉminyarawuy Bathi ŋunhiliŋumi walalaŋgala wäŋaŋura. Bala yana ŋayi Daypittja marrtjinana lili märranharawu yana ŋuriki bathiwuna, ŋayi yurru märrama bala gäma Djurutjalamlilina, yurru ŋayi gäŋalanydja ŋamathaŋalana wal'ŋu dhunupayaŋalana. Ŋuriŋi ḏalkarra'mirriyuna walalay ḻaw'maraŋalanydja ŋunhiyi, bala gäŋalanydja marrtjina, yurru ḻambarryuna walala gäŋalanydja yukurrana, bitjarra yana liŋgu ŋunhi walalaŋgu Garrayyu ḻakaraŋala ŋäthili. Ga ŋunhi walala ŋuriŋi ḏarramuwurruyu ḻaw'maraŋalanydja ŋunhi Bathi, ga marrtjina walala bitjarra dhawa‐yawaṯthurruna yaka weyin, bala ŋayi Daypitthunydja walalanha waŋana gulmaraŋalayi. Ga ŋunhala ŋayi Daypitthu wutthurruna wäyinnha maṉḏanha, ga bathara mundhurr buku‐wekaŋala Garraywu ŋunhili galki, gumurrŋura ŋunhili Dhawu'‐nherraṉminyarawuyŋura Bathiŋura. Ga ŋuliŋurunydja dhäŋuru walala marrtjinana‐wala yana, barkparkthurrunana marrtjina walala Daypittja ga yolŋu'‐yulŋunydja ŋunhi, ga marryurrunana ŋunhi walala marrtjinanydja yukurrana bala.
<range>
Ŋayi Daypittja wiṯthurrunana wal'ŋu giritjina dhika, märr‐ŋal'yurrunana yukurrana Garraywu,
ga bukmaknha dhika yolŋu'‐yulŋu barkparkthurruna, ŋoy‐djulŋithinana dhikana, märr‐yiŋgathinana manapara, wokthurrunana Garraywuna.
Ga ŋunhi walala ŋayathaŋalana ŋunha Djurutjalambuy wäŋa, ga walalanydja marrtjina bala djuḻkmaraŋalana Daypitkunydja nhanŋuwaynydja wäŋa ŋunhi, ga nhanukala Daypitkala miyalkthunydja, rurraŋ'thurruna yukurrana, ŋayi nhäŋalanydja yukurrana dhaḻakarrkurru, nhäŋalanydja ŋayi yukurrana ŋanya Daypitnha giritjinyara wapthu'‐wapthunara, giritjinyara marrtjinyara bala, buku‐ŋal'yunara Garraywalaŋuwuy. Bala ŋayi gupa‐waŋanana ŋanya ŋayaŋuyuna nhanukalay ŋayi.
Yo, walala gäŋala ŋunhiyi Dhawu'‐nherraṉminyarawuy Bathinydja, ga ŋunhamalana gurrunharanydja ḏalwaḏalwa'lilina buṉbulili ŋunhi ŋayi Daypitthu ŋäthiliŋga yana buṉbuŋala ŋurikiyi Bathiwu. Ga ŋunhalayina walala wekaŋala mundhurr Garraywunydja bathara, buku‐ŋal'yurrunana nhanŋu.
Dhäŋuru ŋuliŋurunydja ŋunhi walala wekaŋala Garraywu, Daypittja yukurrana bukumirriyaŋalana ŋurikina yolŋu'‐yulŋuwuna, märr yurru Godthu guŋga'yun walalanha, gäma yukurra yurru ḻatju'kuma.
Bala yana Daypitthu ŋathana wekaŋala marrtjina waŋga'‐waŋganygu yana ŋuriki yolŋu'‐yulŋuwunydja, ga dhäŋuru ŋuliŋurunydja bala walala marrtjina roŋiyinana wäŋalilina.
Ŋayi Daypittja marrtjina wäŋalilina roŋiyina, bala ŋunhala ŋayi wäŋaŋuranydja bunana; ŋayi miyalkthunydja nhanukala waŋana bitjarrana, “Nhä dhuwala nhenydja ḻuḻatj ḻawaḻawa? Be nhenydja dhuwala buŋgawaŋga ŋurruŋu Yitjuralpuyŋuwu, bala nhuna walala dhäykawurruyunydja nhäŋalana marryunarana ŋunhi nhe yukurrana giritjinanydja.”
Ga ŋayi Daypittja waŋana bitjarra, “Ŋarranydja ŋunhi yukurrana giritjina Garraywu yana, märr‐ŋal'yurruna nhanŋu. Ŋayipi ŋarranha djarr'yurruna, ga nherrara ŋayi ŋarranha nhokalaŋuwala bäpa‐ŋaliwala dharapullili, märr ŋarra yurru dharray yukurra Godkalaŋuwu malawu Yitjuralpuyŋuwu.
Ŋarranydja yurru bitjanna liŋguna giritjirrina yukurra, märr‐ŋal'yunna yurru Garraywu; yakana ŋarranydja yurru ḏaḏawyun.”
Bala ŋayi Djolwu ŋunhi gäthu'mirriŋu miyalk, Mikuḻ yäku yothumiriw nhinananydja yukurrana, dhalwaŋiny' yana liŋgu‐u‐u ga rakunydhina ŋayi yothumiriw yana.
Ga ŋulinyaramirriyunydja waluyu ŋayi Giŋ Daypit yukurrana nhinana ḻatju'ŋurana ŋanyana dhikana buṉbuŋura, buta'na dhikana djana'mirrina, ga Garraynydja yukurrana nhanŋu djäkayi yana, gungaŋala ŋanya yukurrana miriŋuwala.
Ŋayi Giŋ Daypit waŋana ḏarramuwala dhäwu'‐gänharamirriwala yäkuwala Naythangala bitjarra, “Dhuwalana ŋarranydja yukurra nhina dhiyalaŋumina gay' walaŋŋurana dhikana wäŋaŋura, ga ŋunhi Dhawu'‐nherraṉminyarawuynydja Bathi Garraywu ga ŋunha yana ḏälkunhamirri yukurra ḏalwaḏalwa'ŋura. Nhä warray ŋuli ŋarra dhuḻ'yurru buṉbu ḻatjuny'tja nhanŋu Garraywu?”
Ga ŋayi Naythandja waŋana bitjarra, “Nhe yurru djäma yana ŋunhi nhaltjan nhe yukurra guyaŋirri ga nhä nhokala ḻiyaŋura guyaŋinyarawuy, liŋgu Garraynydja dhuwali warray nhokala galki,” bitjarra.
Ga ŋulinyaramirriyu munhakuna ŋayi Garray waŋana Naythangala bitjarrana gam'. “Gatjuy marrtjiya, ga ḻakaraŋa ŋarrakalaŋuwa djämamirriwa Daypitpa biyaka, ‘Yaka dhuwala nhenydja dhuḻ'yun yurru buṉbu ŋarraku nhinanharawu.’
<range>
<range>
<range>
Ga ḻakaraŋanydja nhanbala biyakayi Daypitku, ‘Ŋäthilinydja ŋunhi nhe ga wäyin djäkamirriŋga, bala ŋarra nhuna djarr'yurrunana, ga nherrara nhuna ŋurruŋuna ŋarrakalaŋuwu malawu Yitjuralpuyŋuwuna.
Ŋarranydja bitjarra liŋgu galki yukurrana marrtjina nhokala, ga ŋarranydja yukurrana djuḻkthunmaraŋala miriŋunha malanha nhuŋu. Yo, yäkunydja nhe yurru yindithirrina, ga bukmakthuna nhuna yurru ḻakarama dharrpalnydja yolŋu, bitjan.
Ŋarra djarr'yurruna dhuwalanydja wäŋa ŋarrakalaŋuwu miṯtjiwu, ga dhiyalana walala yurru yukurra nhina walŋanydja yana; ŋarra yurru gungamanydja walalanha miriŋuwalana, bala walala yurru nhinanydja gunganharana ŋayaŋu‐wurrkurrum'nha. Ŋarra yurru guḻku'kumana nhuŋunydja miṯtji, miṯtji‐gaŋdhunmaramana nhuna.
<range>
Ga ŋunhi nhe yurru rakunydhirrinydja ya', ga nhuŋu mala‐wunharawuynydja yurru wapthun dharapullilinydja nhokalana.
Ga ŋayina yurru ŋuriŋina yolŋuyuna dhuḻ'yun buṉbunydja ŋarraku, bala nhinanydja ŋayi yurru yukurra buŋgawana ŋayi wal'ŋu ŋurruŋuna yanana.
Ŋarranydja yurru nhanŋu bäpa'mirriŋuna, ga ŋayinydja yurru gäthu'mirriŋuna ŋarraku. Ŋuli ŋayi yurru ŋula nhä rom‐djarrpiny'tja djäma, ŋarranydja yurru ŋanya dhä‐ḏir'yunna, bitjan yana liŋgu bitjan ŋuli bäpa'mirriŋuyu nhanŋuway ŋayi gäthu'mirriŋunha raypirri'yun yätjŋuru ŋuriŋi dhä‐ḏir'yunarayu.
Yurru ŋarranydja yurru yaka warray ganan ŋanya gonha'yun wal'ŋu, bitjarra ŋarra gonha'yurruna ŋanya Djolnha.
Nhokuŋu malawunharanydja bitjan liŋgu yurru malawunharamirrina marrtji bala, gupaḏalŋuna yurru weyinŋumirrina; yakana yurru ŋayi bukunydja mulka bitjanna liŋguna yurru dhärra yukurra dhawar'yunamiriwnha.’ Gatjuy, nhe marrtjiyana ga ḻakaraŋa Daypitpana dhuwalayi.”
Yuwalkthi ŋayi Naythandja marrtjinana, ga bur‐bunana Daypitku, bala ḻakaraŋalana yukurrana ŋunhiyi liŋgu dhäruktja yana ŋunhi ŋayipi Garray maḻŋ'maranhamina Naythangala.
Ga dhäŋuru ŋuliŋurunydja Giŋ Daypit marrtjinana bala ŋunhimalayina ḏalwaḏalwa'lilina ŋunhi Garray ŋayipi ḏälkunhamina yukurrana ŋunhili. Ga ŋayi Daypittja nhinanana, bala bukumirriyaŋalanydja yukurrana bitjarra gam'. “Garray, nhenydja dhuwala ŋurruŋu wal'ŋu. Ŋarranydja dhuwala yaka ŋamakurru', yurru nhe warray ŋamakurruny'tja. Nhe djäma ŋamathaŋala ŋarrakuway ga ŋarrakalaŋuwu yumurrku'wu, ga ḻakaraŋala nhe ŋarraku dhunupamirriyaŋala, ŋunhi walala yurru ŋarrakuŋu mala‐wunhara, nhinana yukurra weyinŋumirrina‐wala, mala‐ḏälkuma yurru nhuŋu malanha weyinŋumirrina.
<range>
Garray nhe marŋgi ŋarrakunydja, nhokalaŋuwu djämamirriwu, ga marŋgikuŋala nhe ŋarranha walaŋguŋala.
<range>
Nhenydja dhuwala biyapulnha wal'ŋu Waŋarr, yakana wiripunydja balanyarayi bitjan nhe wal'ŋu.
Ŋanapurrunydja Yitjuralpuyŋunydja nhuŋuwayŋga yolŋu'‐yulŋu, ŋunhi nhepiŋga ŋanapurrunha walŋakuŋalanydja, dhawaṯmaraŋalanydja garrpiṉminyaraŋurunydja romŋuru ḏirrwiḏirrwiŋurunydja. Nhepiŋga märraŋalanydja ŋanapurrunha nhuŋuwayliliyaŋala, ga djäma ŋanapurruŋgu ḻatju'kuŋala dhika ganydjarr ḏumurru yana rom maḻŋ'maraŋala. Nhe ŋupara gukuŋala wiripuŋunhanydja bäpurru'nha yolŋunha walalanha dhipuŋurunydja wäŋaŋuru, ga bitjarrayi nhe djalkthurruna walalambalanydja waŋarrnha walalanha. Ŋanapurrunydja Yitjuralpuyŋunydja yolŋu'‐yulŋu yurru nhina yukurra nhuŋuwaynha yana yolŋu'‐yulŋu, gupaḏalnha‐wala, ga nhepina yurru ŋanapurruŋgu Waŋarr Godtja.
<range>
“Garray, nhenydja dhuwala Waŋarr God. Biyakana yana liŋgu djämanydja ŋunhi nhe dhawu'‐nherrara ŋarranha, märr yurru ŋuruŋu yolŋu'‐yulŋuyunydja nhokala ḻakarama yäkunydja nhuna yindikumana.
<range>
“Garray, nhe wekaŋala ŋarraku ŋunhiyi ḻatju' dhawu'‐nherraṉara, ga ŋarra nhuna yukurra waŋana, nhe yurru guŋga'yunna dhuwala ŋarrakuŋu mala‐wunharanydja, märr yurru walalanydja bitjanna liŋguna dhärranydja nhuŋuwaynha yanana, märr yurru walala yukurra nhinanydja nhokiyingalana yana djäkaŋuranydja gupaḏalnha. Garray, ŋunhi ŋuli nhe guŋga'yundja, ḻatju'kuma warray dhika gämanydja miṯtji‐wunharanydja ŋarrakuŋu weyinŋumirrina.” Ga bitjarra ŋayi yukurrana Daypitthu bukumirriyaŋalanydja Garraynha.
<range>
<range>


















Waŋganymirri Daypitthu dhä‐wirrka'yurruna nhanŋuway yolŋu'‐yulŋunha bitjarra, “Way! Dhikaŋga Djolwuŋunydja walkur‐märranhara balaŋuŋga ḏäpthu'‐ḏapthun? Bay' warrpam'nha burakirri ŋiniya? Ŋarra ḏukṯuk ŋarra walalaŋgu yurru djäka gel'yun, bitjarra ŋarra dhawu'‐nherrara Djonathannha.”
Ga walalanydja ḻakaraŋala nhanŋu, “Ŋunha ya' waŋgany nhanŋu Djonathangu walkurnydja nhina yukurra, yurru djukaṯ yulŋunydja, ga gaṉuŋ balanyara ya'.”
<range>
Bala ŋayi Giŋ Daypitthu djuy'yurrunana walalanha garr'yunarawuna ŋurikiyi Djonathangalaŋuwu walkurwunydja Mapiputjiwu yäkuwu.
<range>
Ŋunhi ŋayi ŋäkulanydja ŋuriŋiyi Djolwala gutharra'mirriŋuyu, ŋayi birrka'yurruna yanapi ŋayi Daypitthu bunha ŋanya, bala yana ŋayi wirrkina beyaṉiyinanydja. Marrtjinanydja lili ŋayi, ga bunananydja nhanŋu Daypitku, ga buku‐nyilŋ'thurruna ŋayi buku‐ŋal'yunarawu Daypitkuna, bala waŋanana bitjarrana ŋayi, “Ŋarranydja dhuwala nhuŋu djämamirri yolŋu,” bitjarra.
Ga ŋayi Daypittja waŋana, “Yaka nhe barrariya. Ŋarra nhuŋu yurru dhuwala djäka, liŋgu ŋäthilinydja ŋilinyu nhuŋu bäpa'mirriŋu Djonathan ga ŋarrapi, ŋilinyu dhawu'‐nherraṉmina ŋinyalaŋguway ŋilinyu, ga ŋulawitjan nhanukala ŋarranydja yurru nhuŋunydja djäka. Ŋarra yurru wekamana roŋiyinmaramana nhokalana goŋlili ŋunhinydja wäŋa ŋunhi nhokalaŋuwu märi'muwu wäŋa ŋaraka Djolwu, ga nhenydja yukurra yurru nhina bitjanna liŋguna dhiyalana ŋarrakalana, ga ḻuka nhe yurru yukurra ŋatha dhiyalana bili ŋarrakalana.”
Ga ŋayinydja ŋunhiyinydjayi bundhurrnydja ḏarramu waŋana bitjarrana, “Yol ŋarra dhuwala yolŋunydja? Dhika ŋarranydja be ŋula nhä warray. Nhäku warray nhe yurru djäka bitjandhinydja ŋarraku?”
Yurru Daypitthunydja yana roŋiyinmaraŋala ŋunhiyi märi'muwu nhanukalaŋuwu wäŋa ŋaraka, ga waŋgany ḏarramu ŋunhi ŋayi yukurranha ŋuli djäma Djolwu ŋäthili, ŋayina yukurrana ŋunhiyinayi yolŋu djäkanydja yukurrana ŋuriki bunhdhurrwalaŋuwunydja.
<range>
Yurru ŋayipinydja ŋunhi bunhdurrnydja ḏarramu nhinana yukurrana ŋunhalana bäymana Giŋ‐Daypitgalana wäŋaŋura. Ŋanya dhika walaŋguŋalana goŋ‐nherraṉmina ŋunhi giŋdja, djäkanydja nhanŋu dhika ḻatju'kuŋala yana, biyaku ŋuli ŋula nhanukalaŋuwuna walkurwu.
<range>
Ŋayi ŋunhi bunhdhurrnydja ḏarramu nhinanana yukurrana ŋunhalanayi wäŋaŋura Giŋgalana wäŋaŋura ŋunhala Djurutjalamnha, ga bitjanana liŋguna ŋayi ŋuli ŋathanydja ḻukanha ŋunhalana maṉḏana Giŋdhuna ŋuriŋi rrambaŋina.



















Bitjanna liŋgu dhuŋgarra‐manhdhinya walala ŋuli Giŋdja buŋgawanydja walala marililina marrtjinya, ga Daypitthunydja djuy'yurruna nhanŋuway ŋurru‐warryunaramirrinha Djawapnha yäkunha ḏarramunha, ŋayi yurru gäma ŋunhiyi miriŋunha mala‐warryun, ga ŋunhala walala yurru bunharamirri bäpurru Wamanbuyŋuwu, nyäṉ'thun yurru. Ga ŋayipinydja Daypittja ga ŋunhalana bäyma nhinana Djurutjalam warray, yaka warray ŋayinydja marrtjina marilili ŋunhimala.
Waŋganymirri ŋayi Daypit ŋal'yurruna bukulili ŋunha baṉgalkal'lili wäŋalili nhanukiyingala; marrtjina bala, ga dhut‐gay nhinana ŋunhimala, bala ŋayi nhäŋala djipthurruna bitjarra, dharr‐way nhäŋala dhäykanhana, ŋayi yukurrana ḻupthurruna nhanukiyingala ŋunhili bala wäŋaŋura, yurru ŋayi ŋunhi dhäykanydja dhika dhapirrknha ŋanyana djana'mirrina rumbal.
Daypittja ḏukṯukthinana ŋuriki dhäykawu, bala ŋayi djuy'yurrunana waŋganynhana djämamirrinha nhanŋuway, yol ŋayi ŋunhi dhäyka. Ga ŋunhi ŋayi djämamirrinydja marrtjina waṉḏina bala, ga ŋunhala maḻŋ'maraŋala ŋunhiyi dhäykanha, ga lilinydja ŋayi roŋiyinanydja ŋunhiyi ḏarramu djämamirri nhanŋu, ga ḻakaraŋalanydja, “Ŋunhayi dhäykanydja yäku Batjipa; miyalktja ŋayi ŋunha Yurayawu dhäykanydja Yitpuyŋuwa ŋunhi ya'.”
Ŋayinydja dhika Daypittja wirrkina ḏukṯukthina nhanŋu ŋuriki dhäykawunydja, bala yana ŋayi djämamirrinhana nhanŋuway djuy'yurruna märranharawuna garr'yunarawuna ŋuriki miyalkku. Bala ŋayi gäŋalana ŋanya lili ga Daypitpana wekaŋala, ga ŋunhalana maṉḏa nhinana yukurrana wirrkina ḏukṯukthinyaminanydja maṉḏakuway maṉḏa. Ga dhäŋuru ŋuliŋurunydja bala ŋayi ŋunhiyi dhäykanydja marrtjina wäŋalilina roŋiyina.
Ga dhäŋuru ŋuliŋurunydja bala ŋayi yothumirriyinana, bala ŋayi dhäwu'na djuy'yurruna ŋuriŋi dhäykayunydja Daypitkuna, ga dhäwuny'tja ŋunhala bunana Daypitkunydja bitjarrana, “Ŋarranydja dhuwala yothumirrina. Gämanydja ŋarra yukurra dhuwala yothuny'tja nhuŋuna ŋunhi.”
Daypittja wirrkina dhika galyurrunanydja, bala yana ŋayi dhäwu'na djuy'yurruna Djawapkunydja, ŋunhi ŋayi ŋurruŋu ŋuriki miriŋuwu, bitjarra ŋayi dhäruktja djuy'yurruna, “Djuy'yurrana lili ŋunhinha ḏarramunha Yurayanhanydja ŋe! . . . ŋarra nhanŋu ḏukṯuk.”
Ga yuwalkthi ŋayi Yurayanydja roŋiyina liliyi Daypitpa bunana, ga ŋayinydja Daypitthunydja dhä‐wirrka'yurruna ŋanya bitjarra, “Wanhana be marinydja? Nhäŋga yolŋunydja walala ŋunha be ŋamakurru'mirriŋga?” bitjarra. Ga ŋayinydja waŋana ŋunhiyinydja Yurayanydja, ḻakaraŋala bitjarra, “Ŋe, manymakmirri ŋunhanydja bukmakka, yurru wirrki walala yukurra ŋunha bunharamirrinydja.”
Ga Daypittja waŋana Yurayawala bitjarra, “Gatjuy ŋäthili nhe bala marrtjiya wäŋalili, dhäykawa nhokalaŋuwa buniya, ga ŋunhala ŋäthili ganydjarr nhiniya galkunmiya, yurruna nhe boŋguŋu balayinydja roŋiyi marililinydja.”
Yurru ŋayi Yurayanydja yaka warray marrtjina nhanukiyingalanydja wäŋalili; ŋayinydja nhinana marrtjina ŋurikala warray giŋgalaŋuwala warray djämamirriwala walalaŋgala.
Ga ŋayi Daypitthunydja ŋäkulana ŋunhi Yuraya yaka marrtjina bala wäŋalili nhanukiyingala, bala ŋayi dhä‐wirrka'yurruna ŋanya bitjarra, “Baman' warray nhe ŋuli dhuwala marililinydja marrtjinya. Nhäku warray nhe yaka marrtjinya yawungu miyalkkala nhokiyingalanydja?”
Ga Yurayayunydja buku‐ruŋiyinmaraŋala nhanŋu Daypitku bitjarra, “Bukmak ŋunha ḏarramuwurru wiripu‐guḻkuny'tja nhina yukurra ŋunhaŋga yana bäyma ŋorra marrtji ŋuli warraŋulkurru, ŋulwitjŋura yana; yakaŋga yana walala roŋi'‐ruŋiyirri miyalkkalanydja ŋuli walalaŋgala wäŋalilinydja. Nhäkuna ŋarrapinydja yurru be marrtji bala wäŋalili, ga ḻuka yurru ŋatha ḻatju' ga gapu, ga ŋorra ŋarra yurru miyalkkala? . . . ŋunhi walalanydja yukurra yana galŋa‐yätjthirri muka. Yakana ŋarranydja yurru bitjandhi.”
Ga ŋayi Daypittja waŋana, “Manymak. Dhiyalana bäymana ŋiniya bay', waŋgany biyapul munha, ga yurruna nhe boŋguŋu marrtji balayi marililinydja.”
Ga ŋuriŋinydja munhayu Daypitthu garr'yurruna bala Yurayanha ŋathawuna ḻukanharawu, bala yana ŋayi wekaŋalana ŋanya dhaŋaŋnha dhika ŋänitjiny'tja, ḻukanana ŋayi yukurrana‐a‐a yana liŋgu‐u‐u ga muḻkurr ŋayi leŋu. Ga ŋunhala yana bäyma ŋayinydja Yurayanydja mukthurruna ŋorrana, yaka yana ŋayi marrtjina bala nhanukiyingala bala'lili ŋorranharawu.
Bala yana ŋayi Daypitthu dhäruknha wukirri Djawapkuna, ga djuy'yurrunanydja ŋayi nhanukalana goŋlili wekaŋala Yurayawalana ŋunhi djorrany'tja dhärukmirrinydja.
Ga bitjan ŋayi yukurra ŋunhi dhäruktja waŋa gam'. “Nherrala dhuwalanhanydja gay' ḏarramunha Yurayanhanydja gumurrlili ŋunha wal'ŋu yana. Ŋunhi yurru ŋutuny'tja mari wirrkinydja yukurra yurru bunharamirri, ga nhumanydja yurru gonha'yunna yana ŋanya ŋunhimalana; gonha' ŋayi yurru burakirrinydja ŋayipina gänana.”
Ga Djawapthu mel‐ḻaw'maraŋala ŋunhiyi djorra', bala ŋayi djuy'yurruna ŋanya Yurayanhanydja ŋunhimalana ŋunhi wanhami walala yukurrana bunharamina wäŋalili yindililina, bala'‐guḻku'mirrililina.
Walala ŋunhi miriŋunydja walala dhawaṯthurruna marrtjina bitjarranydja, bala wirrkina yana bunharaminanydja marrtjina, ŋutu'na marinydja. Ga guḻku'na dhika miṯtji miriŋu Daypitkunydja burakina rakunygu, ga ŋayi Yurayanydja burakinayi ŋunhilina, liŋguna dhawar'yurruna.
Bala Djawapthunydja djuy'yurruna dhäwu'mirrinha Daypitkuna, ga dhäruk‐wekaŋalanydja ŋayi bitjarra gam'. “Ḻakaraŋa nhanŋu yulŋunydja dhiyakuy mariwuynydja.
<range>
Ga ŋuli ŋayi yurru ŋoynydja‐dharra, maḏakarritjthirrinydja bitjan yurru, ‘Nhäku warray walala marrtjina galkililinydja wal'ŋu ŋunhi bala'‐guḻku'mirrililinydja?’, bitjandja ŋayi yurru waŋa, bala nhenydja yurru ḻakaraŋana yana nhanbala, ‘Ŋunhiyinydjayi ḏarramu, ŋunhi ya' Yurayanydja liŋguna burakinana; liŋguna rakunynha ŋayi ŋunha’, biyakana ŋi ḻakaraŋanydja.”
<range>
Bala yana yuwalkthi ŋunhi dhäwu'mirrinydja yolŋu waṉḏinana‐a‐a, ga bunana ŋunhala Daypitpa, ga ḻakaraŋalana nhanbala yukurrana Daypitpana bitjarrana,
“Ŋunha marinydja ŋutu'na dhikana, ḏälnha yukurrana marrtjina, ga guḻku'na nhuŋunydja miriŋu burakina raku'‐rakunydhina, ga Yurayanydja burakinayi ŋunha rakunyguna.”
<range>
Ga ŋayi Daypittja buku‐ruŋiyinmaraŋala bitjarra, “Gatjuy, marrtjiya ga ḻakaraŋa Djawapku biyaka, ‘Bäyyi ŋunhi, liŋgu guḻkuŋ'ka marrtji dhuwala yolŋu'‐yulŋunydja murrmurryun mariŋuranydja bunharaminyarayu. Biyapul marrtjiya, nyäṉ'thurra ŋunhiyi liŋgu wäŋa bala'‐guḻku'mirri, ga mulkiyana walalanha.’” Ga bitjarra ŋayi Daypit waŋananydja.
Yo, ŋunhiyi miyalktja Batjipanydja wirrkina dhika galŋa‐yätjthina warwumirriyinana, ŋunhi ŋayi ŋäkulanydja bäpurruny'tja dhuway'mirriŋunha rakunydhinyara, ga ŋäthinanydja ŋayi dhika wirrkina nhanŋu.
Ga dhäŋuru ŋuliŋurunydja ŋayi Daypitthunydja ŋanya garr'yurruna nhanukiyingalana wäŋalili, ga nhanŋuna ŋayi miyalktja, ga yothuny'tja nhanukuŋu dhawal‐wuyaŋina ḏarramu. Yurru Garraynydja yaka galŋa‐ŋamathina Daypitku, ŋurikalayi ŋunhi ŋayi nhaltjarra djäma yätj.
Ga yurruna Garrayyu djuy'yurruna dhäwu'‐gänharamirrinha ḏarramunha yäkunha Naythannha Daypitkala, ga bitjarra ŋayi ḻakaraŋalanydja Daypitku dhulmu‐mayali'mirri dhäwu gam'. “Wiripunydja märrma' yukurra yolŋu maṉḏa nhina waŋganyŋura wäŋaŋura, waŋganydja ḻukunydja, ga waŋganydja ŋurruwuyk.
Ga nhanbala ŋuripa ḻukunydjawanydja dhaŋaŋnha dhika wäyin malanha, buliki' ga bembi malanha.
Ga nhanŋu ŋurikinydja ŋurruwuykkunydja waŋganynha yana bembi, ŋunhina bili waŋganynha, yurru ŋayi ŋuli wirrkina dhika djäkanydja ŋurikiyi ŋunhiyi ŋurruwuyktja yolŋu, ga yumurrkuny'tja nhanŋu ga yindina ḏukṯuk ŋuriki wäyingu. Ŋayi ŋuli ŋathanydja wekanha nhanŋuway ŋunhi ŋatha, ga ḻaw'maranha ŋayi ŋuli makarrlili ŋal'maranha dhangi'yuna, balanyara yana liŋgu bitjan ŋunhinydja nhanŋu ga yothu'na.
“Waŋganymirriyunydja waluyu yolŋuyu withiyan buna ŋayi ŋunhala ŋuriki ḻukunydjawu ḏarramuwu, ga ŋayinydja ḻukunydjanydja waŋa bitjanna, ‘Wanhaka dhika ŋarra yurru maḻŋ'marama wäyindja, bala wutthun ḻukanharawunydja? Yakana ŋarra yurru wutthun ŋarrakuwaynydja dhuwala wäyin.’ Bala yana ŋayi ŋunhinayi märraŋala, ŋurruwuykpana ŋunhi wäyinnha bembinha, bala wutthurrunana, bala walala ḻukanana.”
Ga ŋayi Daypitthunydja ŋäkulana ŋunhiyi, bala wiṯthurrunana dhika maḏakarritjthinanydja gay' ŋurikina ḻukunydjawuna yolŋuwu, bala ŋayi waŋanana bitjarrana, “Yätjnha ŋiniya dhuwalanydja. Ŋuli ŋayi rakunydhina ŋunhiyinydja ḻukunydjanydja. Yol ŋayi dhika yäkunydja?”
<range>
Ga Naythandhunydja waŋana ḻakaraŋala bitjarrana, “Nhäŋga ŋunhiyinydja ḏarramu,” balanyarayinydjayi. “Godthu yukurra waŋa nhunanydja bitjan gam', ‘Ŋarra nhuna nherrara ŋurruŋukuŋala Yitjuralpuyŋuwu miṯtjiwu, ga gungaŋala ŋarra nhuna Djolwala.
Ŋarra wekaŋala nhokala nhanŋu dhuwali yolŋu'‐yulŋunha goŋlili, ga ŋarra nhuŋu marrtjina wekaŋala miyalknha walalanha.
Nhäku nhe ŋarrakunydja dhärukku yukurra ŋuyulkthirri? Nhäku warray nhe dhuwala bitjarrayinydja yätjtja djäma rom? Marina yurru bunanydja bay' nhuŋu ga nhokalaŋu miyalkku ga yumurrku'wu, liŋgu nhe bumara Yurayanha ga djaw'yurruna nhe nhanbala miyalknha; ŋarra yurru nhuna gombuma dhuwala miyalknhanydja ga wiripuŋuwana gathan ḏarramuwa.
<range>
<range>
Yätjnha nhe yukurrana djäma gayulnha ga walalanydja nhäma warray yurru Yitjuralpuyŋuyunydja bukmakthu, ŋunhi nhuŋunydja miyalk yukurra yurru nhina wiripuŋuwalana ḏarramuwala.’”
Ga Daypitthunydja buku‐ruŋiyinmaraŋala bitjarra, “Ŋarrapi yätjthina. Yätjkuŋala Garraynha ŋarra ŋayaŋu‐yätjkuŋala.” Ga Naythandja buku‐ruŋiyinmaraŋala waŋana bitjarra, “Garrayyunydja liŋguna bäy‐ḻakaraŋalana nhuŋu, yakana nhe yurru rakunydhirri.
Yurru yothu'na ŋunhiyi nhuŋu yurru walkurnha rakunydhirrinydja, liŋgu nhe yaka dhäruk märraŋala Garraynha; miriŋuyunydja nhokala nhäŋala yukurrana ŋunhi nhe djarrpi'kuŋala djäma, bala walala nhäŋiniŋ'‐ḻakaramanydja yukurra ŋanya Garraynhana.”
Ga ŋuliŋurunydja dhurrwaraŋuru ŋunhi ŋayi Naythandja marrtjina wäŋalilina, bala yothuny'tja ŋunhala rirrikthurrunana, ŋunhiyinydjayi ŋunhi Yurayawala miyalkthu gurrukaŋala yothunha ŋunhi nhanŋu Daypitku walkur.
Wirrkina ŋayi ŋunhi dhika rirrikthurrunanydja, ga Daypittja bukumirriyaŋala yukurrana Garraynha ḏäwalakunharawu nhanŋu, walŋakunharawu ŋuriki yothuwu. Ga Daypittja wirrkina dhika ŋoy‐yätjthina, bäyŋuna ŋayi ŋula ŋathanydja ḻukana, ga bitjanana liŋgu munha‐ŋupana ŋayi ŋuli ŋorranha marrtjinya ŋoykurruna munatha'kurruna yana.
<range>
Yo, yothuny'tja ŋunhi yukurrana rirrikthurruna waŋgany‐rulu ga märrma' bäythinyara walunydja ŋupara, ga ŋuliŋurunydja dhurrwaraŋuru bala yana ŋunhiyi rathany'tja rakunydhinana. Ŋunhi djämamirrinydja walala buku‐wiyaṉiyinana ḻakaranharawu Daypitkunydja,
yurru ŋayi Daypitthunydja nhäŋala walalanha waŋanhaminyara giyalkiyalwuy, bala ŋayi dhä‐wirrka'yurruna walalanha, “Yothuny'tja be rakunynha?” bitjarrana. Ga walalanydja buku‐ruŋiyinmaraŋala bitjarra, “Ŋe, liŋguna rakunynha.”
Bala ŋayi Daypittja gaŋgathina, rurrwuyunminanydja ŋayi‐i‐i, bala yana nherrara ḏarrtjalknha girri', bala yana marrtjinana‐wala buṉbulilina, bala buku‐ŋal'yurruna Garraywuna yukurrana ŋunhalana. Ga dhäŋuru ŋuliŋurunydja ŋunhi ŋayi roŋiyina wäŋalili, bala ŋathana ḻukana.
Ga djämamirrinydja walala ŋunhi wirrkina dhika ṉirryunmina, ga waŋana bitjarrana, “Ŋunhi ŋayi yukurrana yothu yana rirrikthurrunaŋga yurruna ŋayi rakunydhina, nhenydja ŋunhi yana ŋäthinana yukurrana, ga yakana ŋula ŋathanydja ḻukana. Ga ŋunhi ŋayi rakunydhinana, bala nhenydja gaŋgathinana, bala dhunupana ŋathana ḻukana? Nhäku warray nhe bitjarranydja?”
Ga Daypittja buku‐wakmaraŋala waŋana bitjarra, “Ŋunhi ŋayi walŋaŋga yana, ŋarranydja yukurrana nhinana ŋoy‐ŋayaŋay'miriw, bukumirriyaŋala yana yukurrana ga ŋäthina, ŋarra guyaŋina yana bini Garray ŋarrakunydja mel‐wuyuna ŋula, ga walŋakunha ŋanya.
Ga dhiyaŋunydja‐wala ŋayi rakunynha liŋguna, ga nhäkuna ŋarra yurru ŋoy‐ŋathamiriwnydja nhina? Bay' nhaltjan ŋarra yurru ŋunha yothu'nhanydja? . . . roŋiyinmarama walŋakumayi ŋanya ŋuriŋi ganuruyu ga ŋäthinyarayu? Ŋula nhäthaŋumirriyu ŋarranydja boŋguŋu marrtji balayi ŋunhamalayi ŋunha ŋayi yukurra nhina, yurru ŋayi yakana yurru roŋiyirri biyapulnydja liliyinydja dhipala, ŋarrakunydja buna.”
Ga ŋayinydja Daypittja dhika Batjipawuna nyeyaḻ nhinana yukurrana, ga biyapul ŋayi yothu'mirriyina, ga gurrukaŋalanydja ŋayi ga ḏarramunha yana yothu'nhanydja, ga yäkunydja ŋayi Daypitthu ŋanya nherrara Djalamannha. Ga Garraynydja wirrkina dhika märr‐ŋamathina yukurrana ŋurikiyi ḏarramuwu Djalamangunydja.























































































































































































































































































































































































































Daypittja liŋguna worruŋuyinana, galki ŋayi yurru rumbal‐winya'yunna, ga bitjanana liŋgu ŋayi ŋuli ŋorranha nhinanha bala'palaŋurana.
<range>
<range>
<range>
Ga ŋulinyaramirriyuyi nhanŋu maḻamarr gäthu'mirriŋu Watanatja yäku ḏukṯukthina, ŋayi yurru ŋayina buŋgawayirri. Yurru ŋayi ŋunhi Watanatja ḻatju' ŋayi dhika rumbalnydja, ga beŋuru bili yana ŋunhi ŋayi yutjuwaḻaŋ'ka yana ḏarramu, ŋayi ŋuli djämanydja yukurranha nhanukiyingala ŋayi djälyu, ga bäpa'mirriŋuyu nhanukala Daypitthunydja yakana ŋuli ŋanya ḏaḏawmaranha ŋuliŋuru yätjŋurunydja malanyŋuŋuru.
<range>
Bala ŋayi yana Watanatjayunydja garr'yurrunana marrtjina nhanŋuway ḻundu'mirriŋunhana walalanha, ga ŋathana ŋayi gurrunhara dhaŋaŋnha dhika walalaŋgu ḻukanharawu. Ga bitjarrayi liŋgu ŋayi gawaw'yurruna bala nhanukiyingala ŋayi wäŋalilinydja märraŋala ŋurru'‐ŋurruŋunha dhika buŋgawamirrinha yolŋu'‐yulŋunha ŋunhimalayi ŋathawu ḻukanharawu, ŋunhinha yana walalanha ŋayi garryu'‐garryurrunanydja ŋunhi walala nhanukala gali'kurru. Yurru yaka ŋayi garr'yurruna ŋanya wäwa'mirriŋunhanydja nhanŋuway ŋayi Djalamannhanydja, ga ŋanya Naythannha ŋunhi djawarrkmirrinha, ga ŋunhinha walalanha ŋunhi walala galkiŋuwuy wal'ŋu djäkamirrinha walalanha nhanŋu giŋgu.
<range>
<range>
<range>
Ŋayinydja ŋunhala Naythandhunydja ŋäkulana, bala marrtjina ga ḻakaraŋala Batjipawuna, Djalamangalaŋuwu ŋäṉḏi'mirriŋuwuna, waŋananydja ŋayi bitjarrana gam' nhanukala ŋurikala, “Watanatjanydja ḏukṯukthina ŋunhi ŋayipi yana yurru buŋgawayirri dharapulŋura Daypitkalanydja, yurru Daypittja ŋunha dhuŋa yukurra yana nhina, yaka ŋayi ŋäkula ŋula.
Ŋunhi yurru ŋayi Watanatjanydja buŋgawayirri ŋurruŋuyirri, ŋayinydja yurru buma rakunygumana nhuŋunydja yothu'nha waku'mirriŋunha Djalamannhanydja, ga nhunanydja.
Nhämirri nhe ŋuli marrtji bala giŋgalanydja, ga waŋi biyakunydja nhanukala, ‘Nhe ŋäthilinydja dhawu'‐nherrara ŋarranha muka, ŋunhi boŋguŋu ŋarraku waku'mirriŋu Djalamandja buŋgawayi nhokalanydja dharapulŋura. Ga nhäkuna ŋunha ŋayinydja Watanatjanydja buŋgawayirri yurru?’ bitjarra.”
<range>
Bala ŋayi marrtjinana Batjipanydja, ga waŋana yukurrana Daypitkala bitjarrayina, “Nhokala gäthu'mirriŋuyu Watanatjayunydja yukurra ŋathana ŋunha ŋäthilimirriyama, ga garr'yunna marrtji yolŋu'‐yulŋunhana ŋurru'‐ŋurruŋunhana, märr yurru walala ŋanya ŋurruŋukumana giŋgumana, yurru ŋayi yaka warray garr'yurruna ŋanya Djalamannhanydja.
<range>
<range>
<range>
<range>
Daypit, nhenydja dhuwala ŋurruŋu muka, ga ŋunha yukurra bukmaktja Yitjuralpuyŋunydja nhuŋuway yana galkun, walala yukurra ḏukṯukthirrinydja nhuŋu, nhe yurru ḻakarama dhunupamirriyamana, yol nhokala dharapulŋuranydja yukurra yurru dhärra.
Ŋuli nhe yurru yakanydja ŋula waḏutja ḻakarama, walalanydja yurru buŋgawakuma ŋunha Watanatjanhana, ga bumana walala yurru ŋarrakunydja waku'mirriŋunha Djalamannhanydja ga ŋarranhay.” Bitjarranydja yukurrana waŋana ḻakaraŋala Batjipayu.
Ga ŋulinyaramirriyu liŋgu Naythannha burr‐way bunana ŋunhili, ga ŋayinydja ḻakaraŋala ŋunhi yana liŋgu waŋgany dhäwu.
<range>
<range>
<range>
<range>
<range>
Bala ŋayinydja Giŋdhunydja ḻakaraŋalana yukurrana ŋurikala yolŋu'‐yulŋuwalana bitjarrana gam'. “Gäŋa ŋarraku gäthu'mirriŋunha Djalamannha lili, ga wapmaraŋa ŋanya ŋal'maraŋa ŋarrakala yarraman'lili. Nhuma yurru ḻiya ŋanya biḏi'yurra weyika'yu, ga yolŋu'‐yulŋuwunydja biyaka ḻakaraŋa, ‘Dhuwalana gay' Djalamannha giŋdja yurru ŋilimurruŋgu.’ Ga bopthurrana yiḏakinydja malanha, ḻiw'maraŋa yukirriya marrtjiya dhukarrkurru, märr yurru bukmaknha yolŋu'‐yulŋunydja marŋgithirri.
<range>
<range>
<range>
<range>
<range>
<range>
Bala liliyi ŋanya roŋiyinmaraŋa, ga nherrala ŋunhina wal'ŋu garrwarlilina, ŋarrakalaynha dharapullili nhinanharawunydja. Ŋarralaynha gäthu'mirriŋu Djalamannha yana ŋunhi ŋarrapi wal'ŋu djarr'yurruna ŋanya, ŋayipi yana yurru yukurra malanydja ḏälkuma Yitjuralpuyŋunhanydja ga Djudanha bäpurru'nha.” Ga bitjarranydja yukurrana ŋayi Giŋ waŋana Daypit.
Dhunupa walalanydja yana dhäruktja ŋanyapinyay märraŋala ŋunhi nhaltjarra Daypit waŋana. Yuwalkthi walala ḻiya‐ŋämira weyika'yu Djalamannha, bala walala gäŋalanydja ŋanya yukurrana dhukarr‐ŋupara ḻiw'maraŋala, bopthurruna marrtjina dhika. Ga yolŋu'‐yulŋunydja bukmaknha dhika yiŋgathinana marrtjina märr‐yiŋgathinana, bitjarrana walala waŋanhaminanydja marrtjina, “Weyinŋuwuna wal'ŋu nhinanharawu giŋ ŋanapurruŋgu dhuwalanydja Djalamandja.” Yatjunmina walala marrtjina dhika yiŋgathina, dhukarr‐ŋupara malthurrunana marrtjina bala nhanbala Djalamanba.
<range>
<range>
<range>
<range>
Watanatjayunydja ga nhanukala ŋuriŋi ḻundu'mirriŋuyunydja walalay, walala ŋunhala ŋathana yukurrana ḻukana, ŋäkula warray walala rirrakay warray walalanha yulŋunydja, walala marrtjina yiŋgathina lili. Bala walala waŋanhamina bitjanminana, “Ga' ga'! Dhika nhä? Nhäku walala marrtji dhikanydja yiŋgathirri lili?” bitjarrana. Bur‐way walalambala ŋunhili dhäwu'mirrina, ga ḻakaraŋalana walalambala bitjarrana gam'. “Dhuḏitjnha dhuwala yulŋunydja bay'. Ŋunha Giŋ Daypitthunydja liŋguna buŋgawakuŋala Djalamannhana, ŋunhana ya' gäma yukurra ŋanya yulŋunydja, marrtji ŋayi yukurra yarraman'thuna, giŋgalana yarram'thu ŋuriŋi.
<range>
<range>
<range>
Liŋguna walala ŋanya ḻiyanydjaŋämira ḻiya‐ḻupmaraŋalanydja, ga yolŋu'‐yulŋunydja marrtji yatjunmirrina, ‘Djalamannha dhuwala ŋilimurruŋgu giŋdja,’ ŋunhana ya' walala marrtji yiŋgathirrina.” Bala Giŋ Daypittja wirrkina goŋmirriyina, buku‐ŋal'yurruna yukurrana ŋayi Godkuna, ga waŋana yukurrana bitjarrana, “Wokthunna Garraywuna, bili gäthuranydja dhuwala ŋarraku gäthu'mirriŋunydja liŋguna giŋnha.”
<range>
<range>
<range>
Ŋunhi walala Watanatjawala ŋuriŋi yolŋu'‐yulŋuyunydja ḻundu'mirriŋuyunydja walalay ŋäkula ŋunhiyinydja, ga bena dhika walala beyaṉiyinyaminanydja; walala gaŋga'‐gathinana, bala yana wäŋgaŋalana gonha'yurrunana.
Ga ŋayi Watanatjanydja bitjarrayi bili wirrkina beyaṉiyina nhanŋu Djalamangu, bala yana ŋayi waṉḏinana bala ŋunhimala Garraywalana Buṉbulili, walŋakunharamina ŋanyapinyay ŋayi. Ga waŋananydja ŋayi bitjarrana, “Ŋarra yurru dhiyala yana bili yukurra nhinanydja, ga yana liŋgu ŋarranha yurru Djalamandhu dhawu'‐nherraṉ walŋakunharawu.”
<range>
Ga Djalamandhunydja ŋäkulana ŋurikiy, ŋayi waŋananydja bitjarrana, “Ŋuli ŋayi yurru ŋarrakuwaynydja malthun yukurra, ŋarrakalanydja gali'ŋura, yaka ŋarra yurru ŋula nhaltjan buma ŋanya. Ga ŋuli ŋayi yurru ŋarraku gali'‐nherraṉmirri, ga ŋurrkama ŋarranha, ga ŋunhinydja ŋayi yurru rakunydhirri warray.”
Bala yana ŋayi Watanatjanhanydja djuy'yurrunana‐wala yana. “Gatjala, marrtjiya wäŋalilina,” bitjarrana yana.
Daypittja marŋgina ŋunhi ŋayi yurru galki rakunydhirrina, bala ŋayi wäthurruna nhanukalaŋuwu gäthu'mirriŋuwu Djalamangu, ŋayi yurru wekama dhäruk nhanŋu dhä‐ḏaw'yunna yukurra, bitjarrana ŋayi waŋananydja gam'.
“Walunydja dhuwala marrtji galkithirrina ŋarraku rakunydhinyarawuna. Dhärriyanydja nhe wuṉḏaŋarryiya yana.
Dhäruktja dhuḏakthurra ŋanyapinyay yana Garraynha, ŋunhi ŋayi yurru nhaltjan nhuŋu ḻakarama. Ŋunhi rom malanha ŋayi gathara Mawtjitjkala ŋunhana wukirriwuynha liŋguwuynha. Ŋayathaŋa ŋunhiyi rom malanha yulŋunydja, märr yurru Godtja yukurra djäka yana nhuŋu walaŋguma, gäma marrtji bala ḻatju'kuma yana.
Ŋuli nhe yurru malthun yukurra nhanŋuway Garraywunydja dhärukku, ŋayinydja yurru nhuŋu wekama ŋunhi malanha ŋunhi ŋayi ŋarrakala dhäwu'‐nherrara. Ŋayi ḻakaraŋalanydja ŋarraku bitjarra, ‘Ŋuli yurru nhokuŋu miṯtji‐bunharanydja gurrum'tja marrtji bala malthun ŋurikiyi romgu malaŋuwu, ga yuwalkkuma gal'ŋu märrama walalaŋgalay märryu, walala yurru dhärra yukurra ŋurruŋu yana Yitjuralpuyŋuwu, bitjan liŋgu yurru.’” Bitjarrayina ŋayi yukurrana Daypit dhäruk‐nherraṉminanydja nhanukalaŋuwala gäthu'mirriŋuwala Djalamangalanydja.





Ga ŋuliŋuruyinydja dhäŋuru ŋayi Daypit rakunydhinana, ga walalanydja ŋanya dholkuŋalanydja ŋunha bäyma Djurutjalamlili, ŋunhimalayina nhanukiyingala wäŋalili munatha'lili.
Yo, Daypittja yukurrana nhinana giŋ Yitjuralpuyŋuwu beŋga yana baman', 40 dhuŋgarranydja ŋupara, ga goŋ‐nherraṉminanydja ŋayi yukurrana yolŋu'‐yulŋuwunydja ŋuriki malawunydja walaŋguŋalana dhikana ḻatju'kuŋalana.
Ŋuliŋurunydja dhäŋuru bala ŋayi Djalamandja giŋnha ḏumurru'ŋuna wal'ŋu ŋayi nhanukalana, märraŋala dharapul ŋayina.



































Ŋulinyaramirriyunydjayi yolŋu'‐yulŋunydja ŋuli ŋunhi yana buku‐ŋal'yunanydja nhanŋu Godku barrkuwatj yana, wiripuŋura ga wiripuŋura wäŋaŋura malanyŋumi, liŋgu yakaŋga yana Godku Buṉbu dhärranha yukurranha ŋuli ŋunhili Djurutjalamdja.
Djalamandja yukurranha ŋuli wirrkina dhika märr‐ŋamathinya Garraywu; ŋayi yukurrana malthurrunanydja yana dhukarrwunydja nhanukalaŋuwu bäpa'mirriŋuwu Daypitku, yurru wiripunydja ŋayi ŋuli bathana wäyin malanha, mundhurr wekanha wiripuŋuŋura ga wiripuŋuŋura wäŋaŋura.
Waŋganymirriyunydja waluyu ŋayi marrtjina bala Gipiyanlili wäŋalili, ga ŋunhala ŋayi bathara, mundhurr wekaŋala Godku.
Ŋulinyaramirriyu munhakuna Garray maḻŋ'maranhamina Djalamangala bukaway'kurru, bala ŋayi waŋana nhanukala, dhä‐wirrka'yurruna ŋanya Djalamannha bitjarra, “Nhäku nhe ḏukṯuktja? Nhä ŋarra nhuŋu yurru wekamanydja?” bitjarra.
Ga ŋayinydja Djalamandja buku‐ruŋiyinmaraŋala bitjarra gam'. “Bitjana liŋgu nhe ŋuli gänha yukurranha ḻatju'kunha dhika ŋarraku bäpa'mirriŋunha Daypitnha,
ga dhiyaŋunydja‐wala nhe nherraṉ yawungu ŋarranhana bäpa'mirriŋuwala ŋarrakalaŋuwala dharapullili wapmaranha, märr ŋarrana yurru yukurra mala‐ḏälkuma nhuŋu miṯtjinha. Yurru ŋarranydja dhuwala yuṯa muka yana gurrmul, ga yaka ŋarra marŋgi wirrki djäkawunydja.
Ḏukṯuktja ŋarra dharraywu dhiyaku nhokalaŋuwu malawu yolŋu'‐yulŋuwu walaŋgunharawu yana, yurru guḻku'na dhuwala walala malanydja, guḻku'na mirithirrina, gulkuruna ŋuli bothurrunydja malanydja walalanha.
God, ḻiya ŋarranha djambatjkuŋa, marŋgi‐wekaŋa ŋarranha, märr ŋarra yurru dharray yukurra ŋamathama, mala‐ḏälkuma dhuwala nhuŋu malanha. Dhiyaku bili ŋarranydja ḏukṯuk. Ŋuli nhe yurru yakanydja ŋarranha ḻiya‐djambatjkuma, ga ŋarranydja yurru nhaltjanna mala ḏälkuma dhuwala nhuŋunydja miṯtjinha yolŋu'‐yulŋunha.”
Ga Garraynydja wirrkina dhika ŋoy‐ŋamathina nhanŋu Djalamangu, ŋunhi ŋayi bitjarra yukurrana waŋana ŋäŋ'thurruna.
Ga Godtja waŋana bitjarra nhanukala, “Nhe bini ŋäŋ'thuna ŋula nhäku rrupiyawu dhaŋaŋgu, ga nhe bini ŋäŋ'thuna weyingunha walŋawu nhinanharawu, ga nhe bini ŋäŋ'thuna ŋarranha bunharawu ŋuruku miriŋuwu, yurru bäyŋu warray nhe bitjarrayi.
Bala ŋarranydja yurru nhuna wirrkina wal'ŋu gaḏamanguma, ḻiya‐djambatjkumana wal'ŋu wirrkina.
Ga bitjandhiyi ŋarra yurru wekamayi nhuŋu ŋunhanydja malanha ŋunhi nhe yaka ŋarranha ŋula dhä‐ŋäŋ'thurruna yukurrana. Nhenydja yurru ḻukunydjayirrina, ga bukmaktja yolŋu walala yurru nhuŋu yukurra märr‐ŋal'yunna.
Ŋuli nhe yurru ŋarrakuwaynydja romgu malthun, ga ŋarrakuwaynydja minawaŋ dhärukku bitjanna nhuŋu bäpa'mirriŋu yukurranha ŋuli bitjanayi, ga nhenydja yurru nhina weyinŋumirrina.”
Bala yana ŋayi Djalamandja gaŋgathinana yakurrŋurunydja, ŋunhi ŋayi yukurrana bukaway'yina, yurru marŋgithina ŋayi yulŋunydja ŋunhi ŋayipi God yukurrana waŋananydja nhanukala. Bala ŋayi Djalaman buku‐ŋal'yurrunana Godku, wekaŋala nhanŋu bathara mundhurrnha.






















Garraynydja waŋanana Djalamangala, “Ŋuli nhe yurru dhäruk märrama ŋarranhanydja, ga ŋarranydja yurru nhinana yana yukurra dhiyalana miṯtjiŋura Yitjuralapuyŋuwalana dhiyalana bili Buṉbuŋura dhuwala nhuma yukurra dhuḻ'yun. Ŋarra yurru yakana ganandja nhumalanha ŋuli nhuma yurru marrtji yukurra ŋarrakalanydja dhukarrkurru.” Bala ŋayi Djalamandhu dhawar'yunmaraŋalana ŋunhiyi liŋguna Buṉbunydja. Ga bitjarrayi liŋgu ŋayi ŋunhi djinawa'lilinydja buṉbulili malanyŋulili nherrara marrtjina girri' malanha ḻatju'mirrina dhika wal'ŋu. Ŋunhi Buṉbunydja liŋguna dhawar'yurrunana, bala yana ŋayi Djalamandhunydja gurrunharana marrtjina bukmak dhika nhä malanha girriny'tja, garwarrwarr'mirri girri', ga bulayi malanha miny'tji girri' ŋunhi nhanukala bäpa'mirriŋuyu Daypitthu djarr'yurruna, bala ganaŋ'maraŋala ŋurikiyi nhanŋuway yana Godku Buṉbu ŋäthili wal'ŋu. Ŋunhi ŋayi Djalamandhu dhuḻ'yurrunanydja ŋunhi Buṉbu, ŋayi gulkthunmaraŋala märrma'kuŋala ŋunhi yulŋunydja, märr yurru ŋunhinydja djinawany'tja wal'ŋu gänaŋuna yana yukurra yurru dhärra, ganaŋ'maranharana wal'ŋu, ŋärra' wal'ŋu yana, nhanŋuwaynha yana Godkuna wäŋa, ga ŋunhi warraŋulnydja wäŋa dhurrwaranydja ḏalkarra'mirri ŋuli marrtjinya ŋunhimalayi warraŋullilinydja djämawu Garraywalaŋuwu. Ŋunhi ŋayi dhawar'maraŋalanydja warrpam'tja ŋunhiyi Buṉbunha, bala ŋayi Djalamandhunydja ḻuŋ'maraŋalana ŋunhinhana walalanha ŋurru'‐ŋurruŋunhana bäpurru'nha ga bäpurru'nha ŋunhi Yitjuralpuyŋunha yana, walala marrtjinana balayi ŋunhamala Djurutjalamlilina, bala ŋayi ḻakaraŋalanydja walalaŋgu bitjarra, “Ŋilimurru yurru gäma dhuwala Dhawu'‐nherraṉminyarawuy Bathi Garraywu ŋulaŋuru Djäyanŋuru, bala yurru ḻuku‐nherraṉ ŋunhamalana Godkalana wäŋalili.” Yuwalkthi walalanydja ŋuriŋi ḏalkarra'mirriyunydja walalay ḻaw'maraŋalana ŋunhiyi Dhawu'‐nherraṉminyarawuynydja Bathi, bala gäŋalana ŋunhiwalana Buṉbulilina; gäŋalanydja walala marrtjina bala, ga nherraranydja ŋunhamala yana liŋgu djinawa'lili wal'ŋu gänaŋulili, ŋärra'lili wal'ŋu. Ga yolŋu'‐yulŋuyunydja ŋuriŋi guḻku'nhana wäyinnhanydja gulaŋ‐waṉḏinyamaraŋala bitjarrana ŋapatjkunharaminana walalanhawuy walala ŋunhi yolŋu'‐yulŋunydja. Ŋuriŋi ḏalkarra'mirriyunydja walalay nherrarana ŋunhiyi Dhawu'‐nherraṉminyarawuynydja Bathi ŋunhimala yana dharapullili, bala yana walala roŋiyinana dhawa'‐yawaṯthurruna warraŋullilina, ga dhunupa ŋunhiyinydja marrtjina wäŋa Buṉbu gungaŋala ḻatju'yuna dhikana wal'ŋu maŋandhinyarayu bena dhikana räkuyina yukurrana. Yo, ŋunhi ḏalkarra'mirrinydja walala yakana dhärrana wal'ŋu ŋamathaŋalanydja ŋuriki djämawunydja yukurranharawu, liŋgu ŋuriŋi djarraṯawun'thunydja ḻatju'yunydja dhikanydja wal'ŋu räkukuŋalana yukurrana warrpam'nha wäŋanydja ḻiw'maraŋalana yana. Liŋgu ŋayipina Godnha ŋunhinydja bunana, liŋguna gulŋiyinana nhinanharawuna ŋurikina; nayi yurru nhinana ŋunhilina bäymana wal'ŋu, galkina nhanukiyingalaŋuwalana yolŋu'‐yulŋuwala. Ga Djalamandja waŋanana yolŋu'‐yulŋuwala bukmakkalana bitjarrana gam'. “Wokthurra Garraywu Godku, Yitjuralpuyŋuwu Waŋarrwu. Liŋguna ŋayi ŋayathamana yukurra mukthunna yana ŋunhiyi dhäwu'‐nherraṉaranydja, ŋunhi ŋäthili ŋayi dhäwu'‐nherrara ŋarraku mäḻu'nha. Ŋarraku mäḻu' Daypit ḏukṯukthina ŋayi bini dhuḻ'yuna Buṉbu Godku Garraywu, yurru Godtja waŋana nhanukala yaka'yurruna. God waŋana nhanukala bitjarra, ‘Nhokala gäthu'mirriŋuyuna ŋayina yurru dhuḻ'yun ŋarraku Buṉbunydja,’ bitjarra. Ga dhuwalana gay', Buṉbunydja liŋguwuynha dhuḻ'yunarana. Godthu nherrara ŋarranha ŋarrakalaŋuwala bäpa'mirriŋuwala dharapullili, bala ŋarra yawungu dhuḻ'yuna dhuwala Buṉbu buku‐ŋal'yunarawu Godku. Ga yawungu ŋarra ganaŋ'marama ŋärra' nhanŋuway wal'ŋu dharapul, märr yurru Godtja nhina yukurra yurru dhiyalana ŋilimurruŋgalana.” Yo, dhawu'‐nherraṉminyarawuynydja ŋunhi Bathi ŋunhalayi yukurrana dhärrana djinawa'na, ga ŋunhiliŋumi Dhawu'‐nherraṉminyarawuyŋura Bathiŋura djinawany'tja yukurrana gärrina märrma' guṉḏa maṉḏanha, yurru makarrmirri dhärukmirri, Godku nhanŋuway rom malanha yukurra ḻakarama, ŋunhi ŋayi ŋäthili wal'ŋu ŋunhala bala wekaŋala Mawtjitjkala.
<range>
<range>
<range>
<range>
<range>
<range>
<range>
<range>
<range>
<range>
<range>
Bala yana Djalamandja marrtjinana bala, ga gulŋiyina ŋunhimala Buṉbulilina; ŋayi waṉa‐garrwarthina, bala bukukurru waŋanana marrtjina bitjarra gam'. “Nhepina waŋganynha Waŋarr Godtja; bäyŋuna dhika wiripunydja Walŋa‐ḏikṯik bitjan nhepi dhiyalimi djiwarr'ŋura ga dhika bäyma munatha'ŋura. Nhe dhawu'‐nherraṉminanydja nhunapinyay nhe bala‐lili'yunmina yolŋu'‐yulŋuwala nhokalaŋuwala, ŋunhi nhe yukurra yurru gäma walalanha, djäka marrtji ŋamathamana yana, ŋunhi walala yurru yuwalkthirri wal'ŋu marrtji malthun nhuŋuwaynydja. God, nhenydja dhuwalanydja Waŋarrnha wal'ŋu; bukmaktja dhuwali djiwarrny'tja nhuŋuwaynha wal'ŋu wäŋa. Nhaltjanna dhika nhe yurru nhina dhiyalanydja gay' Buṉbuŋura, ŋunhi ŋarra yawungu dhuḻ'yun nhuŋu? Dhuwalayinydjayi märr‐yutjuwaḻa' warray nhuŋunydja. Garray ŋarrala Waŋarr, ŋarranydja nhuŋu dhuwala djämamirri. Nhäŋa yukirriya djäka dhiyakunydja gay' Buṉbuwu walu ŋuparra ga munha ŋuparra, dhiyaku gay' wäŋawu ŋunhi ŋanapurru ŋuli buku‐ŋal'yun nhuŋu yukurra. Ŋunhi yurru yolŋu'‐yulŋu nhuŋu buku‐ŋal'yundja yukurra, ŋäŋ'thun yurru nhuna dhiyala gay' Buṉbuŋura, ŋäka ŋanapurrunha dhiyali djiwarr'ŋuranydja, bala bäy‐ḻakaraŋana ŋanapurruŋgu.”
<range>
<range>
<range>
<range>
<range>
<range>
Yuwalkthi Godthu Djalamannha ḻiya‐djambatjkuŋalana wirrkina dhika, märr ŋayi yurru wirrkina wal'ŋu marŋgithirri djinawa'wuywunydja wal'ŋu ŋuriki dharrpalwunydja malanyŋuwu.
Guḻku' yukurrana ḻiya‐gaḏamanmirrinydja yolŋu'‐yulŋu nhinana ŋulinyaramirriyunydja waluyu, yurru Djalamannha ŋayipina wal'ŋu wirrkinydja‐wala gaḏaman, djuḻkmaramanydja yukurra ŋunhiyi walalanha bukmaknha. Ŋuliŋurunydja dhäŋuru Djalaman waŋana dhuḻ'yunarawuna bitjarra gam'. “Ŋarra yurru dhuḻ'yun buṉbuna, märr yurru ŋanapurru buku‐ŋal'yun yukurra ŋunhalana Godkunydja.” Bala yana ŋayi djuy'yurruna dhäwu'mirrinhana bala nhäyikalili Lipananlili wäŋalili ŋäŋ'thunarawu yuṯuŋgurrwu bala'wu, ḻatju'mirriwu yana wal'ŋu dharpawunydja lanapu'wunydja. Ga bitjarrayi liŋgu ŋayi märraŋala ŋunhinha yolŋu'‐yulŋunha ŋunhi walala marŋgi wal'ŋu wirrki buṉbuwu dhuḻ'yunarawu. Ga walalanydja miṯthurruna yukurrana guṉḏa malanha, ŋutu'mirrina dhika guṉḏa, yuṯuŋgurrwunydja ŋurikinydjayi ḻukuwunydja dhärranharawu. Bala walala dhuḻ'yurrunana ŋunhiyi Buṉbunydja Godku.

















































































































































































Ga ŋuliŋurunydja dhurrwaraŋuru ŋunhi ŋayi Giŋ Djalaman dhawar'yurrunana dhuḻ'yunaraŋuru Buṉbuŋuru, Garray maḻŋ'maranhamina biyapul ŋanyapinyay ŋayi nhanukala, ga waŋana bitjarrana,
<range>
“Ŋarra liŋgu ŋäkula nhuna bukumirriyanharanydja. Dhiyaku gay' Buṉbuwu ŋarrapi yurru djäka yukurra nhäma dhuwalayi bitjan liŋgu, liŋgu dhuwalanydja ŋunhi nhe dhuḻ'yurruna ŋarrakuway dhulŋuŋu, märr yurru dhiyala gay' nhuma yukurra yurru buku‐ŋal'yun ŋarrakuway yana yäkuwu gupaḏalnha‐wala.
Ŋuli nhuma yurru yuwalkkuma wal'ŋu djäma ŋarrakuway, ga malthun yurru ŋarrakuway romgu malanyŋuwu, ga nhina wal'ŋu ŋamathama‐wala, bitjarra ŋarra nhumalaŋgu ŋäthili ḻakaraŋala,
ga yurruna ŋarranydja yurru nhumalanha gäma, ga djäka nhumalaŋgu marrtji bala, ga waŋganydhu yurru nhokuŋu walkur‐ŋurrkanharayu gämanydja marrtji, ga dhärranydja yukurra yurru ŋurruŋu Yitjuralpuyŋuwunydja bitjanna liŋguna yurru, bitjarra ŋarra dhawu' nherrara nhuŋu bäpa‐ŋalinha Daypitnha.
“Ga ŋuli nhepi ga nhuŋu mala yurru ḏaḏawyun warray malthunaraŋuru ŋarrakala, ŋunhi walala yurru yakana ŋayathama ŋarrakuway rom malanha; ŋuli walala yurru ganan ŋarranhanydja ga wiripuŋuwunydja märr‐ŋal'yun waŋarrwu,
ŋunhiyinydja bitjan ŋarranydja yurru yakana djäka walalaŋgu nhokalaŋunydja malawu. Miriŋuna yurru marrtji, ga märrama dhuwala wäŋa, ga djaw'‐djawyunna walalanha yurru dhuwala yolŋu'‐yulŋunhanydja dhipuŋurunydja wäŋaŋuru. Ŋarranydja yurru gananna dhuwalanydja Buṉbu gay', ga bukmaktja yurru yolŋu'‐yulŋu gitkitthunmirrina dhiyaku Yitjuralpuyŋuwunydja.
Dhuwalanydja gay' ḻatjuny'tja Buṉbu yurru ḏaw'‐ḏawnha yukurra dhärra, muṉguythirrina ḏaw'‐ḏawyunna yurru, ga walala yurru yolŋu'‐yulŋuyunydja nhäma, ga waŋa bitjanna, ‘Nhäku warray Garrayyu gonha'yurruna dhuwala wäŋa ga Buṉbu?’
Ga yolŋunydja walala yurru waŋa buku‐ruŋinyamarama bitjanna, ‘Liŋgu yolŋuyu walalay gonha'yurruna ŋanya walalaŋguway Waŋarrnha Godnha; walala gonha'yurruna ŋanya, bala yana wiripuŋuwuna buku‐ŋal'yurruna waŋarrwu walalaŋgu, ga yurruna Garrayyunydja gonha'yurruna walalanhanydja, ga dhuwalana gay' marinydja yukurra marrtjina walalaŋgu.’” Ga bitjarra yukurrana Garrayyu ḻakaraŋala Djalamangu, märr yurru nhanŋunydja yolŋu'‐yulŋu mala yuwalkkuma wal'ŋu yana malthun nhanŋu Godkunydja.



















Yo, Godthu guŋga'yurruna Djalamannha, wirrkina dhika muḻkurr‐djambatjkuŋala, ga wirrkina wal'ŋu ḻukunydjakuŋalanydja ŋanya, bitjarra yana liŋgu ŋunhi ŋayi dhawu'‐nherrara ŋanya. Yakana wiripunydja yolŋu balanyarayi bitjan ŋayipi Djalaman, ga dhäwuny'tja dhika buḻwaŋ'thurrunana nhanukalaŋuwuy Djalamangalaŋwuy bena‐wala barrkulilina wäŋalili, warrpam'nha mulkana. Ga ŋunhala Djepa yäkuŋura wäŋaŋura ŋäkula nhanukalaŋuwuy Djalamangalaŋuwuy, ga buŋgawayu miyalkthu ŋäkulayi, bala ŋayi waŋananydja bitjarrana, “Ŋarra yurru marrtji balayi bay', Djurutjalamlili, ga maḻŋ'marama yurru ŋanya. Ŋarra yurru ŋanya gatjarr'yun, dhä‐wirrka'yun ŋanya yukurra ḏälmirriyuna dhärukthu,” bitjarra ŋayi waŋana ŋunhi miyalk buŋgawanydja.
Bala yana ŋayi djoṉguŋala marrtjina mundhurr malanha, ḻatju'mirrina dhika yana girri' malanha gänharawu nhanŋu Djalamangu, bala yana ŋayi marrtjinana‐wala. Marrtjinana ŋayi yukurrana ga‐ga‐ga‐ga‐a‐a, ga ŋunhala Djurutjalam ga bur‐way bunanana ŋayi Djalamangu, ga ŋunhalayina ŋayi waŋanana yukurrana dhä‐wirrka'yurrunana ŋanya Djalamannha.
Ga ŋayinydja Djalamandhunydja yaka ŋula buku‐meṉguŋala ŋunhiyi dhä‐wirrka'yunara nhanukuŋu, ḏe'ŋu‐ŋupanara, yana ŋayi marrtjina lilinydja yana buku‐ruŋiyinmaraŋalanydja waŋana dhunupa warray marrtjina yana, yakana ŋula ŋoy‐ḏälthina nhanŋu. Ŋayi marŋgina warrpam'nha, bukmakkuna.
Ga ŋunhiyi miyalkthunydja ŋuriŋinydja wäŋawuy Djipawuynydja dharaŋarana ŋanya, ŋunhi ŋayinydja yuwalk warray muḻkurr‐djambatj, gaḏaman dhika ḏarramu, wirrkina wal'ŋu.
Ga bitjarrayi ŋayi liŋgu nhäŋala ŋunhi wäŋanydja dhika, ŋanyana dhapirrknha dhika bäymana, ga nhäŋala ŋayi bukmaknha nhanŋu ŋunhiliŋumi djämamirrinha walalanha dhika nhä ŋatha malanha, ga wirrkina ŋayinydja ŋunhinydja miyalktja ṉirryurruna dhika.
Ga waŋana ŋayi ŋunhiyi dhäyka bitjarra nhanukala Djalamangala, “Ŋunhala yawungu ŋarrakiyingala wäŋaŋura, ŋarra ŋäma nhokalaŋuwuy yawungu, ŋunhi nhenydja dhuwala wirrkina wal'ŋu gaḏaman.
Yakaŋga ŋarra yawungu märr‐yuwalkthirrinydja, bala yawungu ŋarra marrtji ŋarrapina lili, ga maḻŋ'marama ŋarrapina nhäma yawungu. Ga yuwalk warray dhuwala yulŋunydja. Nhenydja dhuwala yuwalknha wal'ŋu gaḏaman dhika, ga wirrkina marŋgina wal'ŋu, ga wirrkina wal'ŋu ḻukunydja. Yana ŋarra ŋäkulanydja yukurrana märr‐ḻurrkun' ŋäthilinydja, ga nhenydja dhuwala biyapul warray‐wala waŋarr, djuḻkmarama warray wal'ŋu yukurra nhä walala yukurrana ḻakaraŋala ŋäthili‐wala.
<range>
Nhuŋunydja Garray Waŋarr ḻatju' warray wal'ŋu, wirrki warray dhika; ŋayi yukurra märr‐ŋamathirri Yitjuralpuyŋuwunydja wirrki warray, ga nherrara ŋayi nhuna ŋurruŋukuŋala walalaŋgu, märr yurru nhe yukurra djäka walalaŋgu yuwalkkuma yana walaŋguma.” Bitjarra ŋayi yukurrana ŋuriŋi dhäykayu waŋananydja Djalamannha.
Bala ŋayi wekaŋalana nhanŋu guḻku'na dhika mundhurrnydja malanha ḻatju'mirrina.
<range>
<range>
Ga bitjarra bili ŋayinydja Giŋ Djalamandhunydja buku‐ruŋiyinmaraŋala wekaŋala mundhurr nhanŋunydja ŋuriki dhäykawunydja; ga ŋayinydja wekaŋalayi nhanŋu ŋunhi ŋayi bukmakku nhäku malanyŋuwu ḏukṯukthina yukurrana. Bala ŋayi ŋunhiyi miyalktja ga nhanŋu djämamirrinydja walala marrtjinana roŋiyinana walalaŋgiyingala wäŋalilina.
















Ŋayi Djalamandja ŋunhi buku‐miyalknha ḏarramu; ŋayi yukurrana dhäykawurrunhanydja märraŋala guḻku'nhana dhika dhäykawurrunha, yurru mulku'‐mulkurunha, wiripunha ga wiripunha bäpurru'nha.
Garrayyunydja liŋgu ḻakaraŋala ŋäthili ŋunhi Yitjuralpuyŋunhanydja, nhanŋuwaynydja wal'ŋu yolŋu'‐yulŋunha waŋana yaka'yurruna, walala yurru yaka märrama ŋunhi wiripunha bäpurru'nha miyalknha walalanha, liŋgu walala ŋunhi wiripunydja bäpurru' malanha yukurranha ŋuli buku‐ŋal'yuna wiripuŋuwuna waŋarrwu walalaŋgu. Yurru Djalamandja yakana mäkiri'‐witjurruna Garraynha dhäruk, ga malthurruna nhanŋuwaynydja dhärukku, bala yana ŋayi märraŋalana yukurrana guḻku'nhana, dhikana ŋunhiyi miyalknha walalanha.
<range>
Ga ŋuriŋi dhäykawurruyunydja ŋanya bilmaraŋalana; ŋayi yukurranha ŋuli buku‐ŋal'yunanydja ŋurikina waŋarrwu mulku'‐mulkuruwuna, yakana ŋayi yuwalkkuŋala yukurrana malthurruna ŋurikinydja Garraywu Godku ŋunhi nhanŋu bäpa'mirriŋu yukurrana buku‐ŋal'yurruna Daypit.
Ŋayinydja yana ŋuli yukurranha buku‐ŋal'yuna ŋurikina wiripu‐guḻku'wuna waŋarrwu walalaŋgu, ga dhuḻ'yurruna ŋayi marrtjina wäŋa malanha buku‐ŋal'yunarawu ŋuriki yätjmirriwuna waŋarrwu walalaŋgu, märr yurru nhanbala mulku'‐mulkuru miyalk walala ŋunhi buku‐ŋal'yun ŋunhiliyi walalaŋgalayŋuwu ŋuriki mulku'‐mulkuruwu waŋarrwu walalaŋgu barrkuwuywu, ŋunhi walala gäŋala lili.
<range>
<range>
<range>
Yo, buku‐märrma'mirri Garraynydja maḻŋ'maranhamina milkunhamina Djalamangalanydja ŋäthilinydja, ŋayi ḻakaraŋala waŋana ŋanya yaka'yurruna bitjarra, “Yaka yana nhe yurru buku‐ŋal'yurra wiripuŋuwu mulkuruwu waŋarrwu walalaŋgu,” bitjarra. Bala yana Garraynydja ŋaramurryinana nhanŋu Djalamangu, liŋgu ŋayinydja Djalamandhunydja yakana märraŋala ŋanya ŋunhi dhäruk ga malthurruna nhanŋu dhärukku, yana ŋayi mäkiri'‐yarryurrunana bala gonha'yurrunana, ŋapana‐wekanharamina Garraywunydja.
<range>
Bala Garray waŋanana nhanŋu Djalamangu bitjarrana, “Ŋarranydja yurru gombumana nhuna, ŋunhi ŋarra nhuna dhawu'‐nherrara ŋäthili, yakana nhe yurru biyapulnydja ŋurruŋuyirri dhiyaku bukmakku Yitjuralpuyŋuwu, liŋgu nhenydja marrtjina dhä‐märr‐yuḻkthina warray, bakmaraŋala warray warrpam'thurruna dhawu'‐nherraṉaranydja ŋunhi, yakana nhe malthurruna ŋarrakuwaynydja wal'ŋu.
Ŋarra yurru yakana djaw'‐djawyundja walalanha dhuwala ŋunhi nhenydja yana walŋaŋga, liŋgu wirrki ŋarra yukurrana märr‐ŋamathina nhokalaŋuwu bäpa‐ŋaliwu Daypitkunydja. Ga ŋunhi yurru nhuŋu gäthu'mirriŋuna ŋurruŋuyirri, bala ŋarranydja yurru djaw'‐djawyunna nhanukala goŋŋurunydja, ga wekama yurru walalanha wiripuŋuwalana goŋlili.
Yurru ŋayipiwaynydja ḏälkuma yukurra yurru waŋganynhana yana miṯtjinha bäpurru'nha, liŋgu wirrkina ŋarra yukurra märryu‐ḏapmarama ŋarrakuway djämamirrinha Daypitnhanydja. Ga dhuwalanydja gay' wäŋa Djurutjalambuynydja dhärra yukurra yurru nhanukalayŋuwuna yana Daypitkalaŋuwuna miṯtjiwu, liŋgu dhuwalanydja wäŋa ŋaraka Djurutjalambuynydja ŋarrakuway dhulŋuŋu yana.”












Ŋulinyaramirriyunydjayi waluyu waŋgany ḏarramu yäku Djirapawum yukurrana nhinana djämamirri nhanŋu Djalamangu, yurru ŋayi ŋunhi ḏarramunydja manymak dhika djämamirri. Waŋganymirriyu waluyu Godthu ḻakaraŋala nhanŋu bitjarra, “Ŋarranydja yurru djaw'‐djawyun 10‐nha bäpurru'nha nhanukala Djalamangalanydja goŋŋuru djäkaŋuru, bala ŋarra boŋguŋu wekaŋunydja walalanha nhokalana goŋlili, liŋgu Djalamandja yawungu yarryunna ŋarraku, yakana ŋayi ŋarraku malthunna, ga yätjkunhana ŋayi yawungu djäma. Yurru nhena boŋguŋu Djirapawum buŋgawa dhiyaku Yitjuralpuyŋuwunydja nhina yukurra yurru. Ga ŋuli nhe yurru dhäruktja märrama ŋarranha warrpam'tja wal'ŋu, ga ŋayathama yukurra ŋarrakuway rom malanha, ŋarranydja yurru nhokala galkina yana. Yurru waŋganydhuna yurru yukurra ḏälkumanydja miṯtjinhanydja Djalamangalana yana miṯtjiyu, ŋunhi ŋarra liŋgu dhawu'‐nherrara Djalamangalaŋuwala bäpa'mirriŋuwala yäkuwala Daypitkala.” Ga bitjarranydja yukurrana Godthu ḻakaraŋala Djirapawumgala.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
Djalamandhunydja ŋäkula ŋurikiyyi, bala ŋayi bini bunha Djirapawumnhana, yurru ŋayi Djirapawumdja winya'yurrunana, bena‐wala barrkulilina marrtjina wäŋalili, ga nhinana ŋayi yukurrana ŋunhilina bili‐i‐i, ga yana liŋgu‐u‐u ga Djalaman rakunydhina.
Yo, Djalamandja yukurrana nhinana ŋunhili Djurutjalam ŋurruŋu bukmakku ŋuriki 12‐ku Yitjuralpuyŋuwu bäpurru'wu; ŋayi yukurrana ŋunhi dhärrana buŋgawanydja 40 dhuŋgarranydja ŋupara, bala yana ŋayi rakunydhinana, ga nhanukala gäthu'mirriŋuyuna Riyapalamdhuna dharapulnydja märraŋala nhanŋu, ŋayina buŋgawayina wapthurruna nhanukalanydja Djalamangalanydja dharapullili.
<range>
<range>
Ŋuliŋurunydja dhurrwaraŋuru Djalamangala gäthu'mirriŋuyu ḏarramuyu ŋuriŋi Riyapalamdhu ḻuŋ'maraŋalana bukmaknha bäpurru'nha Yitjuralpuyŋunha ŋunhi, ŋunhinha walalanha ŋunhi walala yukurrana nhinana ŋunhala bala ḻuŋgurrmaŋura gali'ŋura, walala marrtjinanydja ŋunhamala Djikamlili wäŋalili buŋgawakunharawuna nhanŋu Riyapalamgu. Yurru ŋunhi yolŋu'‐yulŋunydja malanydja waŋana dhä‐wirrka'yurrunana ŋanya bitjarra, “Nhokala bäpa'mirriŋuyunydja Djalamandhunydja yukurranha ŋuli ŋanapurrunha wirrki warray gur'kuryuna. Ŋuli nhenydja yurru ŋanapurrunha gäma ŋamathama, ga yakana biyakayi nhenydja yurru garrpila ŋanapurrunha yukirriya rom‐ḏälyunydja romdhu nhokalay, ŋunhinydja bitjan ŋanapurrunydja yurru nhuŋuna yolŋu'‐yulŋu miṯtji, ga nhenydja yurru ŋanapurruŋgu buŋgawana.”
<range>
<range>
<range>
Ga ŋayinydja Riyapalamdhunydja yakayi buku‐ruŋiyinmaraŋala waḏutjanydja‐wala dhäruk walalaŋgu, yana ŋayi waŋana bitjarra walalaŋgala, “Roŋi'‐ruŋiyi nhuma boŋguŋu lilinydja gonha ŋayi boŋguŋu ḻurrkun' walu djuḻkthurru.”
Ga ŋuliŋurunydja dhurrwaraŋuru ŋayi Riyapalam waŋana ḏilkurruwurruŋgalana yolŋu'‐yulŋuwala bijtarrana, “Nhaltjan dhika ŋarra yurru waŋa dhiyakalanydja walalaŋgala yolŋu'‐yulŋuwala gay'?”
Ga walalanydja ḏilkurruwurrunydja ŋunhi ŋaḻapaḻmirrinydja waŋana, “Djäka walalaŋgu nhe yurru ŋamathaŋa yukirriya, ga walalanydja yurru nhuŋunydja märr‐ŋal'yun yukurra, bala djäma nhuŋu ŋamathamana yurru yukurra yana.”
Yurru ŋayinydja ŋunhi Riyapalamdja yaka galŋa‐ŋamathina ŋuriŋi walalaŋgala dhärukthu malaŋuyu, bala ŋayi marrtjina bala bunana yuḏayuḏawana yawirriny'pa, ga waŋana ŋayi bitjarra yana liŋgu walalaŋgalanydja, “Nhaltjan ŋarra yurru ŋurukalanydja walalaŋgala yolŋu'‐yulŋuwala waŋa?”
<range>
Ga walalanydja ŋunhi yawirriny'tja waŋana bitjarra nhanukala, “Ḻakaraŋa walalambala biyakana ŋe', ‘Ŋarrakala bäpayunydja ŋuli gur'kuryuna nhumalanha märr‐gaŋga warray, yurru ŋarranydja yurru dhiyaŋunydja‐wala ga wirrkina wal'ŋu nhumalaŋgu rom‐nherraṉ ḏälnha.’”
<range>
Bala ŋayi Riyapalamdhunydja märraŋalana ŋunhiyi walalanha dhäruk, bala yana ŋayi waŋanana ŋurikala yolŋu'‐yulŋuwala bitjarra yana liŋgu ŋunhi nhaltjarra yukurrana ŋuriŋiyi yawirriny'thu gur'kuryurruna ŋanya waŋana.
<range>
<range>
<range>
Ga ŋunhi walala yolŋu'‐yulŋuyunydja ŋuriŋi nhäŋala dharaŋarana ŋunhi yuṯanhanydja buŋgawanha, ŋunhi ŋayi yurru yaka warray mäkiri'‐witjundja walalaŋgu, ga yaka warray ŋamathamanydja yukurra yurru ḏälkuma walalanha, bala walala waŋanana gay, yaka'yurrunana bitjarrana gam', “Yakana ŋanapurru nhuŋu ḏukṯuk, yakana yurru ŋula yol ŋulaŋuru Daypitkala yarraṯaŋuru ŋanapurruŋgu buŋgawayirri. Gul' ŋilimurru Yitjuralpuyŋunydja marrtji wäŋalilina go. Ŋilimurru yurru maḻŋ'marama ŋilimurruŋguwaynha gänana buŋgawanha.”
Bala yana ŋunhi yolŋunydja walala miṯtji Yitjuralpuyŋunydja marrtjinana, gonha'yurrunana ŋanya Riyapalamnhanydja, yakana ŋayi biyapulnydja walalaŋgu buŋgawa; ŋayi yukurra yurru dharraynydja ŋurikina liŋgu yolŋu'‐yulŋuwunydja bäpurru'wu Djudawuna waŋganyguna. Yo, ŋayi Riyapalam waṉḏinanydja balayi Djurutjalamliliyi beyaṉiyina, märr yurru walala yaka ŋanya buma rakunyguma.
<range>
<range>
Ga walalanydja Yitjuralpuyŋuyunydja miṯtjiyu djarr'yurruna Djirapawumnhana, liŋgu ŋayinydja ŋunhi roŋiyina ŋulaŋuru Yetjipŋuru, ga ŋayina yurru walalaŋgu buŋgawa Yitjuralpuyŋuwunydja, ga ŋunhina liŋguna miṯtji bäpurru' Djudana goŋŋura ŋurikalanydja ŋunhi walala mala‐wunhara ŋulaŋuru Daypitkala.





Yurru Djirapawumdja ŋunhi yakana ŋamakurru' buŋgawa Yitjuralpuyŋuwunydja bäpurru'wu. Ŋayinydja waŋana nhanukalaŋuwalanydja miṯtjiwala bitjarrana, “Ŋuli ŋarrakunydja yolŋu'‐yulŋu mala marrtji ŋuli bala Djurutjalamlilinydja buku‐ŋal'yunarawu Garraywunydja ŋunhala Godkalanydja Buṉbuŋura, mak walalanydja ŋuli gonha'yurruna ŋarranha ŋiniya? . . . ga djarr'yurru ŋanyana Riyapalamnhana, Djudawuna bäpurru'wu giŋnha. Mak walala ŋuli ŋarranha baymatthurruna.”
<range>
Bala ŋayinydja marrtjina Djirapawumdhunydja djäma märrma' rumbal‐wäyindhinyara garwarrwarr', bala yana waŋana ŋurikala nhanukalaŋuwala yolŋu'‐yulŋuwalanydja bitjarrana, “Djurutjalamdja ŋunha barrkuna bena‐wala wäŋa! Yakana balayinydja marrtjiya buku‐ŋal'yunarawu! Dhuwalana gay' nhumalaŋgu waŋarrnydja, ŋunhi ŋayi dhawaṯmaraŋala nhumalanha ŋulaŋuru Yetjipŋuru.”
Yo, ŋayi nherrara waŋgany nhäyikayunydja Bithullilinydja ga wiripunydja ŋayi nherrara ŋunha Dänlili, ŋunha bala buku ḻuŋgurrmalili. Ga waŋananydja ŋayi bitjarrana gam', “Dhipalana nhuma yurru marrtji, ga buku‐ŋal'yundja nhuma yurru dhiyakuna gay' waŋarrwu.”
Ga bitjarrayi liŋgu ŋayi djarr'yurruna ḏalkarra'mirrinhanydja walalanha, wiripuŋunha warray walalanha ŋunhi walala yaka warray wal'ŋu Lepaywala yarraṯaŋuru. Yo, bitjanana liŋguna walala ŋuli yukurranha marrtjinyanydja lili dhipalayi wäŋalili ga bathana mundhurrnydja buku‐ŋal'yuna ŋurikiyinydjayi waŋarrwu wäyingunydja; yakana biyapulnydja ŋuli Yitjuralpuyŋu yolŋu walala marrtjinya Djurutjalamlilinydja wäŋalili buku‐ŋal'yunarawu yuwalkŋuwunydja wal'ŋu Godku.
<range>
<range>
<range>
Waŋganymirriyu waluyu, ŋayinydja Giŋ Djirapawumdja yukurrana ŋunhili djäma wäŋaŋura Bithul, bathara mundhurr malanha yukurrana barŋlili ŋunhimala, buku‐ŋal'yurruna yukurrana ŋuriki be nhäku wäyingu waŋarrwu, bala ŋayinydja marrtjina dhäwu'‐gänharamirri ŋulaŋuru Djuda bäpurru', bunana ŋunhiliyi; ŋayi waŋananydja bitjarra gam' ŋunhala galki yolŋu'‐yulŋuwalanydja, be dhika djawarrkthurruna ŋayi waŋananydja bitjarrana, “Dhuwalanydja gay' barŋdja yurru nhumalaŋgu ḏaw'‐ḏawyunna muṉguythirrina, yurruna nhumanydja yurru marŋgithirri ŋunhi ŋarrakalaŋukurru Garray waŋana nhumalaŋgu.”
<range>
<range>
Ga dhunupa ŋayinydja buŋgawayunydja ŋunhi Djirapawumdhunydja ŋäkula, bala ŋayi waŋana dhunupamirriŋalana waṉa'yurruna bitjarra, “Ŋunhanydja ḏarramunha mulkiyana ya',” bitjarra. Ga ŋunhi ŋayi yukurrana waŋanana dhunupamirriyaŋalana goŋdhu, bala ŋayi ŋunhi baṉdjanydja ḏälthinana, yakana ŋayi goŋ‐yorŋ'thurrunanydja.
Ga bitjarrayi liŋgu ŋayi ŋunhi barŋdja barr'yurruna, buḻwaŋ'thurrunana muṉguythinana.
Ga ŋayinydja waŋanana ŋunhi Giŋdja Djirapawumdja bitjarra, “Buku‐djulŋi ŋäŋ'thurra bukumirriyaŋa Garraywala, märr ŋayi yurru ḏäwalakuma ŋarranha waṉa.” Bala ŋayi ŋunhiyi djawarrkmirrinydja bukumirriyaŋalana waŋana Godnhana, ga dhunupa ŋayi ŋunhi waṉanydja ŋamathina baḏarraŋ'thinana giŋdja. Yurru ŋayi ŋunhiyi buŋgawanydja yaka ŋanydjaḻa'yurruna wal'ŋu ŋuliŋuru nhanukiyingala yätjŋurunydja romŋuru; mukthurruna yana ŋayi ga nhanŋu yolŋu'‐yulŋu miṯtji yukurranha ŋuli buku‐ŋal'yuna yana wiripuŋuwu waŋarrwu. Ŋunhiyinydja wirrkina wal'ŋu mirithirrina yätjnha, ga Godtja waŋana bitjarrana, “Yakana yurru biyapulnydja nhokalanydja yarraṯaŋura buŋgawayirri Yitjuralwu.” Djirapawumdja nhinana yukurrana ŋurruŋu Yitjuralpuyŋuwunydja 22 dhuŋgarranydja ŋupara, bala ŋayi rakunydhinana, bala nhanŋu gäthu'mirriŋuna Natapnha buŋgawayina nhanukalanydja dharapulŋura.

Ga ŋunhala Djudanydja, Riyapalamnha Djalamangu gäthu'mirriŋu nhinana yukurrana buŋgawanydja wal'ŋu, ŋayi nhinanhanydja yukurranha ŋuli ŋunhala Djurutjalam, ŋunhiliyi wäŋaŋura ŋunhi nhanŋuway wal'ŋu Garraywu wäŋa ŋunhi ŋayipi djarr'yurruna, märr yolŋu'‐yulŋunydja yukurra yurru ŋunhiliyi buku‐ŋal'yun nhanŋuwaynha. Yurru yolŋu'‐yulŋunydja ŋunhi Djudapuyŋunydja yakana yukurrana buku‐ŋal'yurruna Garraywu; walalanydja yukurrana djäma mirithirrina yätjnha wal'ŋu romdja malanha. Dhuḻ'yurruna walala wäŋana wiripuŋuwuna waŋarrwu, djawukinyarayŋuwuna waŋarrwu, bala yukurrana be nhaltjarrana buku‐ŋal'yurrunana ŋurikiyina waŋarrwu, mirithinana yätjthinana wal'ŋu walala. Walala ŋunhi miyalktja walala ga ḏarramuwurrunydja wekanhaminana walalanhay walala yukurrana rumbalnydja, ga bukmakthu yolŋuyunydja walalay yukurrana goramirrina rom‐djäma ŋunhiliyinydja. Bitjanana liŋgu Riyapalamdja ŋuli yukurranha mari‐wunanhana nhanŋu Djirapawumgunydja, ŋurikinydja ŋunhi ŋayi giŋ ŋuruku Yitjuralpuyŋuwu, yana liŋgu ga ḏalpamdhina ŋayi Riyapalam, bala nhanŋu gäthu'mirriŋuna wapthurruna nhanukala dharapullilinydja, Bayitjana yäku. Ga ŋayinydja Bayitjayunydja djäma yätj yana rom malanha bitjarra yana liŋgu bitjan bäpa'mirriŋu nhanŋu, yaka ŋayi yana yuwalkkuŋalanydja wal'ŋu märr‐ŋal'yurruna Garraywu Godkunydja. Ḻurrkun' dhuŋgarra ŋayi yukurrana nhinana buŋgawanydja Bayitjanydja, bala ŋayi rakunydhinana, ga nhanŋuna gäthu'mirriŋu walkur Watjana yäku wapthurruna nhanukala dharapullilinydja, bala ŋayina giŋdhina. Watjanydja ŋayinydja wiripu warray ḏarramu, yaka warray ŋayi ŋula nhä rom‐yätj djäma; ŋayinydja ŋunhi balanyara warray bitjan nhanŋu ŋaḻapaḻ Daypit, liŋgu djämanydja ŋayi yukurrana nhä ŋamakurru' malanha Garraywu yana nhanŋuway. Ŋayi djuy'yurrunana yukurrana bukmaknhana dhuwurr‐yätjmirrinha dhäykawurrunha ŋunhi ga ḏarramuwurrunha, ŋunhi walala ŋuli yätjtja malanha djäma ŋula nhänydja rom, buku‐ŋal'yuna ŋuli walalaŋgiyingalaŋuwala ŋurikala waŋarrwala walalaŋgala. Yo, ŋayinydja ŋunhi ḏaw'‐ḏawyurruna ŋunhiyi waŋarrnydja malanha ŋunhi nhanukala ŋayi bäpa'mirriŋuyu nherra'‐nhirrara ŋunhi waŋarrnha buku‐ŋal'yunarawu, ga bitjarrayi liŋgu ŋayi gulkthurrunana dharpanydja ŋunhiyi, ŋunhi walala ŋuli nhinanha ŋunhiliyi, buku‐ŋal'yuna maḏayin' dharpa ŋunhiyi, ga bathana gurthayuna. Yurru yaka ŋayi bukmakkuŋalanydja warrpam'tja wal'ŋu yärrkthurrunanydja, warrpam'tja wal'ŋu ḏaw'yurruna bäyŋu. Ŋunhiyinydjayi ŋayinydja Giŋ Watjanydja yuwalkkuŋalana yana ŋayi märr‐ŋal'yurrunanydja Garraywala, bala ŋayi ŋunhiyi girri' malanha roŋiyinmaraŋalayi balayi Godkala Buṉbulili, ŋunhinydja girri' malanha ŋunhi ganaŋ'maranhara nhanŋuway wal'ŋu dhulŋuŋu Godku ŋäthiliŋuwuy. Yo, Watjanydja giŋdhina ŋayi nhinananydja yukurrana 41 dhuŋgarranydja ŋupara, bala ŋayi rakunydhinana, bala nhanŋu gäthu'mirriŋuna Djutjapatnha wapthurruna nhanukalanydja dharapullili, ŋayina buŋgawayina Djudawunydja. Yo, ga ŋunhili Yitjuralnydja ŋunhi giŋ Djirapawumdja rakunydhinana, ga gäthu'mirriŋuna nhanbala Natapnha wapthurruna dharapullilinydja nhanukala, ga ŋayina giŋdhina, yurru ŋayi djämanydja yukurrana yätjnha malanha, yätjkuŋalana ŋayinydja djäma bitjarrana liŋgu yana bitjarra nhanukala bäpa'mirriŋuyu djäma yukurrana; ŋayi mel‐warryurruna ŋunhi Yitjuralpuyŋunha yolŋu'‐yulŋunha ŋunhimala yätjlili romlili, walalanhana bilyunmaraŋala Garraywala. Ga ŋayi Nataptja giŋdhinana märrma' yana dhuŋgarra, bala yana ŋuliŋurunydja dhurrwaraŋuru Bätjana ŋulaŋuruna bala Yitjakana bäpurru' marrtjina, ga bumara rakunyguŋalana ŋanya Natapnha, ga ŋayipina nherraṉmina ŋanyapinyay ŋayi giŋgunhamina Bätjana. Ga ŋayinydja ŋunhinydja ga yätj yana giŋ, balanyara yana liŋgu bitjan giŋ Djirapawum; ŋayi ŋapa‐wilyurruna Garraywala, ga yätjnha djäma yukurrana ŋayaŋu‐yätjkuŋala Garraynhana, bala ŋayi gäŋala Yitjuralpuyŋunhana yätjlilina ŋunhimalana dhukarrlili. Yo, Bätjanydja giŋdhina yukurrana 24 dhuŋgarranydja ŋupara, bala ŋayi rakunydhinana, bala yana nhanŋu gäthu'mirriŋuna Yelana dharapullili wapthurruna nhanukalanydja. Ga Yelanydja giŋdhina märrma' dhuŋgarra, yurru ŋayi ŋunhi yaka ŋamakurruny'tja ḏarramu, bitjana liŋgu ŋayi ŋuli yukurranha leŋu yana, ga wiripuna ḏarramu yäku Djimirina, ŋayina marrtjina lili ga bumara ŋanya rakunyguŋalana, ga ŋayinydja Djimirinydja ŋanyapinyay ŋayi buŋgawakunhaminana. Ga ŋayinydja Djimirinydja buŋgawayina gurriri yana 7 walunydja, ga ŋuliŋurunydja dhäŋuru ŋayi Wumirina yolŋu yäku marrtjina lili, ga bumara rakunyguŋala yana Djimirinhanydja, ga ŋayinydja Wumirinydja giŋgunhamina ŋanyapinyay ŋayi. Yurru Wumirinydja yaka ŋamakurru' ŋunhi giŋ, yätjnha mirithirrina ŋayinydja ŋunhinydja, biyapulnha wal'ŋu yätj, yakana bitjan ŋunhi wiripuwurru giŋ walala. Garraynydja wirrkina ŋaramurrthina nhanŋu, liŋgu ŋayi mirithinana wal'ŋu yätjthina, ga djäma yätjnha wal'ŋu mirithinana, ga marŋgikuŋala yätjkuna malaŋuwu ŋunhi Yitjuralpuyŋunhanydja yolŋunha walalanha, marŋgikuŋalanydja ŋayi walalanha buku‐ŋal'yunarawu wiripuŋuwuna nhäŋiniŋ'kuna wal'ŋu waŋarrwu walalaŋgu. Ga ŋayi Wumirinydja giŋdhina ga 12 dhuŋgarra ŋupara, bala ŋayi rakunydhinana, ga nhanŋu gäthu'mirriŋuna buŋgawayina nhanukala dharapulŋura Wayapnha yäku. Yurru Wayaptja ŋunhi yätjnha, yätjnha mirithirrina wal'ŋu giŋ, biyapulnha wal'ŋu yätj, yakana balanyara bitjan ŋunhi wiripu malanha giŋ walala. Ŋayi märraŋala miyalknhanydja Djitjapilnha, yätjnha dhika dhäykanha, mirithirrina yätjnha ŋunhiyi dhäykanydja ŋunhi. Ŋayinydja ŋunhinydja miyalk Djäytanbuy, ga buku‐ŋal'yunanydja ŋayi ŋuli yukurranha Bälwu waŋarrwu. Ga ŋayi Wayapthunydja dhuḻ'yurruna buṉbuna ŋuriki Bälwu ŋunha Djamariyalilina wäŋalili, ga ŋayi yukurrana marŋgikuŋala yolŋu'‐yulŋunhanydja buku‐ŋal'yunarawu ŋurikiyi djawukinyarawu waŋarrwu ŋunhiliyina. Godtja ŋaramurryina wirrkina nhanŋu Wayapku, liŋgu ŋayi yaka yukurrana goŋ‐nherraṉmina ŋamathaŋala djäka ŋuriki Yitjuralpuyŋuwu, Godkalaŋuwu yolŋu'‐yulŋuwu, yana ŋayi yukurrana bilmaraŋalana gatjpaḻ'maraŋalana yolŋu'‐yulŋunhana Godkalana.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>



































































































Ŋulinyaramirriyunydjayi waluyu yolŋu ḏarramu yukurrana nhinana yäku Yelatja, yurru ŋayi ŋunhi dhäwu'‐gänharamirri yolŋunydja Godku, ga nhinananydja ŋayi yukurrana ŋunhala Ḏitjpana wäŋaŋura. Waŋganymirriyunydja waluyu ŋayi gaŋgathina Yelatja, bala marrtjina withiyara Giŋ Wayapnha ŋunha makarrŋura wäŋaŋura Yitjural. Ga ŋayi Yelatjayu waŋana ḻakaraŋala Wayapku bitjarra, “Ŋarranydja dhuwalanydja djämamirri ŋuriki Walŋa‐ḏikṯikku Waŋarrwu ŋunhi ŋayi Yitjuralpuyŋuwu Waŋarr. Nhanukalaŋumirri yäkumirri ŋarra yukurra ḻakaramanydja dhuwala gam'. Waltjaṉdja yurru bäyŋuthirri dhiyala wäŋaŋura; bukmak yurru dhuwala wäŋanydja ŋanhdharkthirrina ganbarkthirrina. Mak yurru märrma' dhuŋgarra, mak ḻurrkun' yurru djuḻkthunmarama, ga yaka yana yurru waltjaṉ buna, ga yana liŋgu ga ŋarrapi yurru waŋanydja.” Ga bitjarranydja yukurrana Yelatjayu ḻakaraŋala giŋgu.
Ga Garraynydja waŋana nhanukala Yelatjawala bitjarra,
“Gonha'yurra dhuwalanydja wäŋa, ga marrtjiya bala‐a‐a ŋunha ḻaypalili wäŋalili buḏapthurra, ga ŋunhamala nhe yurru djuḻuḻ'yundja galki mayaŋ'lili riyalalili, yutjuwaḻa ŋunhi mayaŋ ya' Djeratlili.
Nhuŋu gapunydja yurru ŋunhiyi gapu riyalanydja, ga munha‐ŋupan nhuŋu yurru gäma'‐gamanydja nhina ŋathanydja wäyindhu gaḻkarriŋu'yu.”
Dhunupana ŋayinydja Yelatjayunydja ŋäkulana yana dhäruktja, bala yana marrtjinana ŋunhimalayina wäŋalili, ga ŋunhalayina ŋayi nhinananydja yukurrana.
Ŋayi ŋuli ḻukanha gapunydja ŋuliŋuruyi riyalaŋuru, ga bitjana liŋgu walu‐mandhinya, munhakumirri ga milmitjpa ŋayi ŋuli gaḻkarriŋu'yunydja ŋathanydja yukurranha nhanŋu gänha, ga wäyin wiripunydja.
Nhinananydja ŋayi yukurrana ŋunhiliyi märr‐weyin ya', ga‐ga‐ga‐ga‐a‐a, ga yana liŋgu ga gapu ŋunhi nyimdhurrunana mayaŋ'tja, liŋgu waltjaṉnha ŋulinyaramirriyunydja bäyŋuthinana, bitjarra yana liŋgu ŋunhi nhaltjarra Godthu ḻakaraŋala.
Ga ŋunhi ŋayi gapunydja riyalanydja baṉḏanydhinana, bala ŋayi Garrayyunydja waŋanana ŋanya Yelatjanha bitjarrana, “Ma' gonha'yurrana dhuwalanydja wäŋa, ga marrtjiya biyakana ŋunha Djarapatlilina, ŋunha makarrŋura wäŋaŋura Djäytanŋura, ŋunhana bala barrkuna wal'ŋu ya'. Ŋunhiliyina nhiniya yukirriya, liŋgu ŋarra yawungu waŋanha ḻakaranha miyalkku buku‐wurthapuywu ŋunhalamiyi, ŋayina yurru nhuŋu yukurra djäkanydja, ŋathayunydja maranhu‐wekama nhuna nhina.”
<range>
Djar'tjar‐way ŋayinydja Yelatjanydja bala‐a‐a Djarapatlilina, ga ŋunhi ŋayi galkithinanydja mulkanana ŋunhi wäŋa Djarapatpuy, dharr‐way nhäŋala ŋunhiyi buku‐wurthapuynhanydja miyalknha, ŋayi marrtjina gurtha djoṉguŋala. Bala Yelatjanydja waŋanana nhanukala bitjarrana, “Gapu ŋarraku gäŋa go,” bitjarra.
Ga ŋunhi ŋayi marrtjinana nhinana bala ŋunhi miyalktja, ga biyapul ŋayi waŋana bitjarrana, “Ga' ŋathanydja gäŋana lili ŋarraku.”
Yurru ŋayi ŋunhi miyalktja waŋana bitjarra lili buku‐roŋiyinmaraŋalanydja, “Ŋarranydja marŋgina nhokalaŋuwunydja Godku, ŋunhi nhuŋunydja Waŋarr Walŋa‐ḏikṯik warray, yurru ŋarra dhuwala ŋathamiriwnha yulŋunydja, dhäparknha. Ŋathanydja ŋunha ŋarra yukurra ḏälkuma mitjpili'na yana, ḻurrkun'nha wal'ŋu, ga ḻurrkun'nha yana weyikany'tja. Dhuwala ŋarra marrtji gurthanydja galka'‐galkaṉ, märr ŋarra yurru bathan ŋunhayi ŋatha, gana'na yana ŋarrakuway ga ŋarrakalaŋuwu waku'mirriŋuwu, ŋilinyu yurru ḻukana, bala ŋuliŋurunydja dhäŋuru ŋilinyu boŋguŋu rakunydhina, liŋgu bäyŋuna biyapulnydja ŋatha ŋula, dhuwalana liŋgu ŋunhi yulŋunydja.”
Ga ŋayi Yelatjanydja waŋana nhanukala ŋurikala dhäykawalanydja, “Yaka nhe warwuyurra,” bitjarra. “Gatjuy marrtjiya, ga batharra ŋunhiyi ŋatha, ga gäŋa ŋarraku ŋäthilinydja lili, yurru dhuḏitjnha nhe yurru batharra nhuŋuwaynydja ga nhokalaŋuwu waku'mirriŋuwunydja.
Dhuwalanydja dhäruk Garraywu nhanŋuway, ŋayi waŋana nhuŋu bitjarranydja, ‘Rupa ŋunhi nhuŋu bitjanna liŋguna yukurra yurru ŋathamirrina yana dhärra, ga buthuḻu' ŋunhi weyika'mirri bitjanna liŋguna yukurra yurru weyika'mirrina yana dhärra, ga yana liŋgu ga walu ŋunhiyi mulki ŋunhi ŋarra boŋguŋu djuy'yurru waltjaṉnha.’ Ga bitjarranydja yukurrana Garray waŋana.”
Bala ŋunhiyi buku‐wurthapuynydja dhäyka marrtjinana, ga djämanydja ŋayi bitjarra yana liŋgu ŋunhi Yelatjayu yukurrana ḻakaraŋala nhanbala. Ga yuwalkthina bitjarranydja, yuwalknha yanana wal'ŋu; bitjarra liŋgu walu‐mandhinana ŋathamirriyinana yana yukurrana wäŋa dhärrana, yakana ŋula dhawar'yurruna.
Ŋathanydja ŋunhi dämbany'tja yakana winya'yurruna, dhawar'yurruna ŋula, ga weyika' ŋunhi yakana ŋula dhawar'yurruna, bitjarra yana liŋgu ŋunhi ŋayipi Garrayyu dhawu'‐nherrara.
Yo, Yelatjanydja nhinana yukurrana ŋunhili weyinŋumirri, bala yana ŋuriki dhäykawu yothu'na waku'mirriŋuna rirrikthurruna; wiṯthurrunana dhika ŋayi rirrikthurrunanydja, bala rakunydhinana ŋayi.
Ga dhäykanydja ŋunhi waŋanana nhanukala Yelatjawala bitjarrana, “Nhäku warray nhe bitjandja yawungu dhuwala ŋarraku? Nhe yawungu dhuwala marrtji lili dhipalanydja, märr yurru Godthu birrka'yun ŋarrakalaŋuwuy yätjpuy? . . . bala yawungu dhuwalana gay' ŋarraku waku'mirriŋuna rakunydhirri?”
Ga ŋayi Yelatjanydja yana waŋana bitjarrana, “Wekaŋa lili dhuwali gurrmulnha ŋarrakala.” Bala ŋayi ḻaw'maraŋala ŋanya ŋunhiyi gurrmulnha ḏarramunha, ga gäŋalana bala, ga yorrkuŋala nhanukiyingala wäŋalilina.
Bala yana ŋayi bukumirriyaŋala waŋana wirrkina wal'ŋu, “Garray ŋarrala Waŋarr, nhäku warray nhe dhuwala bitjandja yawungu? Dhuwala buku‐wurthapuynydja dhäyka ḻatju'na dhikana dhäyka; ŋayi yukurrana ŋarraku djäka gel'yurruna walaŋguŋala yana. Nhäku warray nhe buma yawungu nhanŋu yothunhanydja?”
Bala yana ŋayi Yelatja waṉa‐djarryurruna ga mulkana ŋunhi gurrmulnha, bala bukumirriyaŋalana, “Garray ŋarraku Waŋarr, walŋakuŋana dhuwala yothu'nhanydja.”
Bala Godthunydja ŋanya walŋakuŋalana; ŋunhiyi yothuny'tja biyapul ŋir'yurruna, bala walŋathinana, manymakthinana liŋguna.
Ga ŋayi Yelatjayunydja märraŋalana ŋunhiyi gurrmulnhanydja, ga gäŋala ŋanya balayi ŋäṉḏi'mirriŋuwala, bala ḻakaraŋalana waŋana ŋanya bitjarrana, “Nhäŋana ŋanya. Walŋana ŋayi.”
Ga ŋayinydja dhäykanydja waŋana buku‐ruŋiyinmaraŋala bitjarrana, “Liŋguna ŋarra marŋgithinana, ŋunhi nhenydja dhuwala nhanŋuwaynha yana wal'ŋu yolŋu Godkuna, bala ŋayi yukurra yuwalkkumana wal'ŋu waŋa nhokalaŋukurrunydja.”
Ŋe‐e, marrtjinana yukurrana yana walunydja, ga yaka yana waltjaṉ bunana, yana liŋgu ga ḻurrkun' dhuŋgarranydja ŋupara, ga warrpam'nha wäŋanydja ganbarkthinana. Ga ŋuliŋurunydja dhäŋuru ŋayi Garray waŋana Yelatjawala, waŋana djuy'yurruna ŋanya, “Gatjuy marrtjiya bala Giŋ Wayapkala, ga ŋarranydja yurru djuy'yun waltjaṉnha.”
Bala yana ŋayi Yelatjanydja marrtjinana. Marrtjinana nhinana bala ŋayi‐i‐i, yana liŋgu‐u‐u, ga bunana ŋunhala Wayappanydja.














Ga ŋunhi ŋayi nhäŋalanydja ŋanya, dhunupa ŋayinydja Wayapthunydja waŋanana, “Dhuwalana nhe yulŋunydja. Nhenydja dhuwalanydja mari‐djämamirrina,” bitjarra.
Ga ŋayi Yelatjanydja waŋana bitjarra, “Ŋarranydja dhuwala yaka mari‐djämamirri; nhe dhuwala ga nhipala gurruṯu'mirri mari‐djämamirrinydja walala, liŋgu nhe yaka malthurruna Garraywalaŋuwu dhärukku, ga buku‐ŋal'yurruna nhe yukurrana goŋbuywu waŋarrwu Bälwu.
Gäthuranydja ḻakaraŋa marrtjiya yolŋu'‐yulŋuwa bukmakpa dhiyapa Yitjuralpuyŋuwa, ga ŋunhalana nhuma yurru buniyanydja ŋarraku bukuŋurana ŋunha Gämulnha wäŋaŋura. Ga gäŋanydja walala bukmaknha yana ŋunhiyi Bälwunydja dhäwu'‐gänharamirrinha walalanha, ga bukmaknha yana ŋuriki miyalkkunydja waŋarrwu dhäwu'‐gänharamirrinha walalanha, bukmak yana ŋunhinha walalanha ŋunhi walala yukurra djäma Djitjapilwu, nhokalaŋuwu miyalkku.” Ga bitjarranydja yukurrana ŋayi Yelatjayu waŋana ḻakaraŋala nhanbala Giŋ Wayappa.
Yuwalkthi ŋayi Giŋ Wayapthunydja yurrum'maraŋalana marrtjina yolŋu'‐yulŋunhanydja ŋunhi miṯtjinhanydja Yitjuralpuyŋunhanydja, ga dhäwu'‐gänharamirrinha walalanha Bälwu, ga bukmaknha yana walala marrtjinanydja bala ḏuwaṯthurrunanydja ŋunha Gämullilinydja wäŋalili yäkulili.
Ga ŋayipi Yelatjanydja ḏuwaṯthurrunana marrtjinana, ga waŋanana bitjarrana ŋurikala bukmakkalana yolŋuwala, “Nhämunha'mirri nhuma yurru yukurra galkundja? Nhätha nhuma yurru djarr'yun nhumalaŋguway waŋarrnhanydja? Ŋuli Garraynydja yuwalkŋunydja Waŋarr wal'ŋu, ma' buku‐ŋal'yurrana walala nhanŋuna. Ŋuli Bälnydja waŋarr yuwalkŋu wal'ŋu, ga nhanŋuna buku‐ŋal'yurra.” Yurru ŋunhi yolŋu'‐yulŋunydja yakana dhäruk ŋula waŋana waŋgany.
Bala ŋayi Yelatjanydja waŋanana, “Ŋurikinydja nhanŋunydja Bälwunydja waŋarrwu guḻku' warray dhäwu'‐gänharamirri walala, yurru ŋarranydja dhuwalanydja ŋarrapi waŋgany warray nhanŋunydja Garraywunydja dhäwu'‐gänharamirri.
Bitjan dhuwala ŋilimurru yurru yulŋunydja gam'. Dhiyaŋinydja dhäwu'‐gänharamirriyu walalay yurru ŋal'‐ŋalmarama yindimirri ŋanya guṉḏa barŋ, ga ŋal'marama yurru wäyin buliki', ga ŋarranydja yurru bitjandhi bili djäma, yurru yaka ŋilimurru yurru dhuŋgur'yun ŋäṉarryu gurthayunydja.
Ŋilimurrunydja yurru yukurra ŋäŋ'thun waŋarrnha ŋilimurruŋguway; nhumanydja yurru bukumirriyama yukurra Bälnhanydja. Ŋuli ŋayi be waŋarr maykarraṉ'tja, bala ŋayi yurru djuy'yun ŋäṉarr gurthanydja, ga ŋunhiyinydja bitjan ŋayi yuwalk waŋarr. Ga ŋarra yurru bukumirriyama Garraynha, ga ŋuli ŋayi yurru djuy'yun gurtha ŋäṉarr, ga ŋunhiyinydjayi yuwalk ŋayinydja God.” Ga ŋunhi yolŋunydja walala waŋana, “Yo, yo, yo, manymaknha dhuwalanydja.”
Yuwalkthi walalanydja ŋunhi dhäwu'‐gänharamirri walala Bälwunydja gaŋgathinana, djämana marrtjina, ŋal'‐ŋalmaraŋalana, ga bitjarra yana liŋgu ŋayinydja Yelatjayunydja ŋal'‐ŋalmaraŋala marrtjina barŋ yindimirri guṉḏa, ga wäyin buliki' ŋal'maraŋalayi ŋunhimala barŋlili. Yurruna ŋayi Yelatja waŋananydja, “Ma', nhuma walala ŋäthilinydja waŋiya ŋäŋ'thurra nhumalaŋguway waŋarrnha, märr ŋayi yurru djuy'yun gurtha nhumalaŋgu.” Bilina, walalanydja ŋurru‐yirr'yurrunana ŋäŋ'thurrunana, yänana liŋgu‐u‐u, yänana liŋguna‐a‐a ga‐ga‐ga‐ga‐ga‐a‐a, buku‐ḻarrŋgaythina walu. Yo, yatjunminana walala yukurrana yiŋgathinana bitjarra, “Bäl gay, buku‐ruŋiyinmaraŋana ŋanapurruŋgu. Djuy'yurra ŋanapurruŋgu gurtha go.” Mukthurrunaŋga yana giritjinaŋga, ḻiw'maraŋalaŋga dharrana ŋuliwitjarra, yurru bäyŋuna ŋula nhä buku‐ruŋiyinmaraŋalanydja, yana liŋgu‐u‐u ga walu dhika ḻiyalilina.
<range>
Bala ŋayinydja ŋurru‐yirr'yurrunana Yelatjayunydja warku'yurrunana walalanha, waŋanana ŋayi bitjarrana, “Wirrki walala ma'. Bukumirriyaŋa! Ŋayinydja ŋunhi waŋarr, mak ŋayi yukurra ŋunha bukaway'yirri! Mak ŋayi be bala marrtjina. Mak ŋayi yukurra ŋunha yakurr ŋorra! Wirrki walala yiŋgathiya, ga dhirr'yurrana ŋanya!”
Bala ŋunhi dhäwu'‐gänharamirrinydja walala bena dhika yiŋgathina dhä‐rur'thurrunana, mitmitthunminana gay walalanhawuy walala rumbalnha, ga gulaŋ‐waṉḏi'‐waṉḏina dhika bena bukunydja gulaŋnha.
Ga mukthurrunaŋga yana walala, nyä'yunmina yukurrana, yana liŋgu ga wirr', bäyŋuna buku‐ruŋiyinmaraŋala ŋula nhä maḻŋ'thurruna ŋäkulanydja rirrakaynydja nyä'yunminyaranydja.
Bala ŋayi Yelatjanydja waŋana bitjarrana, “Dhuwalana liŋguna, bilina ma'! Ḏaḏawyurrana walala, ga go lilina marrtjiya galkithiyana ŋarrakalana giṯthurra.” Bala ŋayi biyapul ŋal'‐ŋalmaraŋala ŋama'‐ŋamathaŋala ŋunhiyi barŋ ŋunhi walala ŋäthili ḏaw'‐ḏawyurruna; märraŋalanydja ŋayi 12 guṉḏa malanha, liŋgu walalawuy ŋunhi mala ŋulaŋuru Djaykupkala yarraṯaŋuru 12 bäpurru' malanha. Bala ŋayi dharpa garrwarlilinydja ŋal'‐ŋalmaraŋala, ga yurruna ŋapalili ŋal'maraŋala wäyindja ŋanaktja,
<range>
ga ḻiw'maraŋalanydja ŋayi marrtjina bala belaŋalanydja ḻukunydja ŋarŋgana.
Bala ŋayi waŋana ŋurikala yolŋu'‐yulŋuwala, “Ma' gapu dhiṯ‐dhiṯthurra walala, wakinmirriyu yana rupayunydja, 12‐thu miṯtjiyu rupayu.” Bala walala gäŋalana ŋunhi gapunydja malanha, bala yana ŋayi yurr'yurrunana marrtjina guryunmaraŋalana ŋunhi gapunydja, yulukkuŋala ŋunhi barŋnha bukmakkuŋala yana, yana liŋgu ga ŋarŋga ŋunhi dhaŋaŋdhina gapuyuna, ga dharpanydja ŋunhi gurthanydja ga wäyindja warrpam'nha yana yulukthinana.
<range>
<range>
Bala Yelatja bukukurru waŋanana, ŋäŋ'thurrunana Godnhana yukurrana, “Garray nhenydja dhuwala Yipurayimgu waŋarr, ga Yitjakku ga Djaykupku. Maḻŋ'maranhamiya dhiyakala walalaŋgala Yitjuralpuyŋuwala, märr yurru walala marŋgithirrina nhuŋu, ŋunhi nhepi dhuwala yuwalktja wal'ŋu Waŋarr, ga ŋarranydja nhuŋu djämamirri.
Ŋäka ŋarranha Waŋarr God, märr yurru dhuwalanydja yolŋu walala roŋiyirrina liliyi nhokala.”
Dhunupa ŋayi Godthunydja djuy'yurruna gurthana ŋulaŋuru djiwarr'ŋuruna, nhäranana ŋunhi wäyindja, dharpanydja ŋunhi gurtha ŋultjiŋunydja nhäranana ga guṉḏa, ga gapunydja ŋunhi nhäranayi.
Yurru walala marrtjina ŋuriŋi yolŋuyunydja miṯtjiyunydja nhäŋalana, maŋutji‐ḻaw'yurrunana gay' ŋunhi ganydjarr Godku yuwalknha maḻŋ'thurruna. Bala walala marrtjina djalkthunminana munatha'lilina, waŋananydja marrtjina bitjarrana, “Garraynydja dhuwala Waŋarr yuwalk, ŋayipina waŋganynha.”
Ga ŋayi Yelatjanydja waŋana, “Mulki'‐mulkiya dhuwali Bälwu dhäwu'‐gänharamirrinha walalanha ya'.” Bala ŋunhi yolŋu'‐yulŋuyunydja mulka'‐mulkanana walalanha marrtjina, bala yana bumarana walalanha bukmaknhana rakunyguŋalana.
Bala ŋayi Yelatja waŋanana nhanukala Giŋ Wayapkalana, “Gatjuy nhenydja marrtjiyana ma' wäŋalilina, ga ŋathana ḻukiya. Dhika ŋarra yukurra ŋämana waltjaṉdja yarrupthunarana marrtjinyara.”
Ga ŋayi Yelatjanydja marrtjina, ḏuwaṯthurrunana marrtjina bala bukulilina wal'ŋu ŋunhana, djinmir'ŋulilina, bala ŋunhalana ŋayi ṉepaḻ‐nyilŋ'thurrunanydja, bala bukumirriyaŋalana yukurrana waŋana Godkalana.
Ga yurruna ŋayi waŋana ŋunhiyi nhanŋuway djämamirrinhanydja, “Gatjuy marrtjiya! Biyaka bala nhäŋa buḏapthurra gapu ŋoy‐moṉuk.” Bala ŋayi djämamirrinydja yuwalkthi marrtjina, ga nhäŋa'‐nhaŋala beŋumi, ga liliyi roŋiyina, ga ḻakaraŋala nhanŋu, “Bäyŋu warray, ŋula nhämiriw warray,” bitjarra.
Ga bitjarranydja yukurrana buku 7‐mirri, ga ŋunhinydja ŋayi marrtjina waŋganymirrina ḏaḏawyurruna, ga ḻakaraŋala bitjarrana, “Nhämanydja ŋarra yukurra dhuwala yutjuwaḻa yana maŋan, dhawaṯthun ŋayi marrtji gapuŋuru.” Ga Yelatjanydja waŋana ŋurikala djämamirriwala bitjarra, “Gatjuy waḏutja, ga ḻakaraŋa ŋuripa Giŋba, ŋayi yurru marrtji waḏutja yana, ŋathil'yun yana marrtji yurru, yurruna ŋayi yurru waltjaṉdhunydja dharyun.”
Yaka weyindja, yurru ŋayi marrtjina ŋäkirrmaraŋalana gay' waŋupini'yu. Bur‐way bunanana, yupthurrunana waltjaṉdja, bena dhika waltjaṉ, wirrkina bäymana ŋonuŋnha. Ŋayi Wayaptja be nhäyu waṉḏina bala, yarraman'thu nhinana bala ṉaŋ'thurruna, balayi roŋiyina Djitjarillili.
Bala ŋayi ganydjarryu Godkalanydja mulkanana ŋanya Yelatjanha, bala ŋayi ṉaŋ'thurrunana, ŋurruŋuna nhinana bala waṉḏina Wayapkalanydja, yana liŋgu ga ŋunha mulkana wäŋa Djitjarilwuy.
Ŋunhi ŋayi Wayap ŋunhalana liŋguna bunanana Djitjarilnha wäŋaŋura, ga ḻakaraŋalanydja ŋayi nhanukalaŋuwa miyalkpa Djitjapilwanydja, ŋunhi nhaltjarra yukurrana Yelatjayu ŋunhala, ga nhaltjarra ŋayi yukurrana ŋunhi bumara Bälwu dhäwu'‐gänharamirrinha walalanha.
Djitjapilnydja bena dhikana maḏakarritjthina, bala ŋayi waŋananydja bitjarrana, “Ŋarranydja yurru bumana ŋanya. Goḏarrny'tja ŋayi boŋguŋu rakunynha.”
Yelatjayunydja ŋäkula ŋunhiyi, bala ŋayi barrarinana, bala ṉaŋ'thurrunana, walŋana‐djaw'yunmina ŋanyapinyay ŋayi. Garr'yurruna ŋayi nhanŋuway djämamirrinha, bala waṉḏinana nhinana‐a‐a, yana liŋgu ga bur‐way bunana ŋunhala Biratjipa wäŋaŋura. Ga waŋana ŋayi ŋunhalanydja nhanukalaŋuwala ḻundu'mirriŋuwala bitjarra, “Dhiyala nhenydja yurru nhiniya.”
Ga ŋayi Yelatjanydja mukthurrunana nhinana bala marrtjina ŋunhana‐wala ŋanhdharklilina wäŋalili. Marrtjina ŋayi nhinana bala‐a‐a, guḻ ŋayi, dhuṯ nhinana dharpalilina, ga waŋana ŋayi bitjarra, “Garray, ŋarranydja ḏukṯuk, ŋarra yurru rakunydhirrina. Nhäku yurru ŋarra nhina yukurra walŋanydja yana?”
Bala ŋayi ŋorranana, bala yakurrnha nhanŋu bunana. Bala ŋayi ŋuliŋurunydja dhäŋuru djiwarr'wuynha dhika yolŋu bur‐way bunana nhanŋu, ga dhirr'yurruna ŋanya mulkana. “Yi' yi'! Gaŋgathiyana, ga ḻukiyana,” bitjarra.
Ŋayi Yelatjanydja gaŋgathina, ga nhäŋa'‐nhaŋala ḻiw'maraŋala, dharr‐way nhäŋala ŋatha ga gapu. Ḻukananydja ŋayi, ga balayi yukurrana.
Ga biyapul djiwarr'wuy yolŋu bunana nhanŋu, ga dhirryurruna waŋana ŋanya, “Gaŋgathiyana, ga ḻukiyana ŋathana, liŋgu nhe yurru dhuwala weyin marrtji bala.”
Bala Yelatjayu ḻukana ŋathanydja ŋunhiyi, ga ŋarkula wurkthurruna, ga ŋuriŋinydja ganydjarrmirriyaŋala ŋanya marrtjinyarawuna walu‐ŋupanarawuna, ga 40‐na walunydja ŋayi warr'‐warryurruna marrtjinanydja nhinana bala, yana liŋgu‐u‐u, mulkana ŋunhi wäŋa buku Djäniyawuy.
Ga ŋunhalanydja ŋayi marrtjina bala, ga gärrina mathirralilina, ga ḏo'‐way ŋorrana. Bala yana Garraynha bunana nhanŋu ga waŋana bitjarrana, “Yelatja gay. Nhäkuŋga dhuwala nhe dhiyalaŋuminydja?”
Ga ŋayi Yelatjanydja buku‐ruŋiyinmaraŋala waŋana, “Garray, ŋarranydja dhuwalanydja ŋarrapina waŋganynha nhuŋunydja. Bitjanna liŋgu ŋarrapi ŋuli warkthunnanydja nhuŋuway yana waŋganygu, liŋgu dhiyaŋunydja ŋunhi yolŋu'‐yulŋuyu ŋuli Yitjuralpuyŋuyunydja bak‐bakmaranha yukurranha nhuŋu dhäruknha, yakana walala malthurruna nhuŋuway dhärukku. Walala bak‐bakmaraŋala nhuŋu ŋunhi buku‐ŋal'yunaramirrinydja wäŋa malanha, ga bumarana walala liŋguna nhuŋu dhäwu'‐gänharamirrinhanydja walalanha. Ŋarrapina dhuwala waŋganynha walŋanydja, ga walala yukurra dhuwala ŋupanna ŋarranha, bumana walala yurru ŋarranha rakunygumana.”
Ga Godthu waŋana ŋanya bitjarra, “Dhawaṯthurrana nhe yurru dhipuŋuru warraŋullilina, ga dhärriya ŋunha bukulili ya', liŋgu ŋayi yurru Garraynydja ḻäy‐yuḻkmarama marrtji.” Dhunupa ŋayi wata bo'yurruna ŋutu'na dhika bäymana, ga guṉḏanydja dhika barr'‐barryurrunana marrtjina, yurru ŋayipinydja Garraynydja yaka ŋunhiliŋumi wataŋura. Watanydja liŋgu ḏaḏawyurruna bo'yunaraŋuru, bala yukurrana gur'kuryurruna wäŋana, yurru ŋayinydja Garraynydja yaka ŋunhiliŋumi gur'kuryunaraŋura.
Ga dhawar'yurruna gur'kuryunaraŋuru gurthana marrtjina ŋutu'na dhika, yurru ŋayipinydja Garraynydja yakana ŋunhiliŋumi gurthaŋura. Ga dhäŋuru ŋuliŋurunydja gurthaŋurunydja, ŋäkula rirrakaynha dhika, giyalkiyalnha rirrakay.
Ŋunhi ŋayi Yelatjayu ŋäkulanydja, bala marŋgithinana ŋayi ŋunhiyinydja, bala ŋayi dhawaṯthurrunana yana ŋuliŋuru mathirraŋurunydja, bala ŋayi dhärrana dhurrwaralilina mathirralili. Ga ŋunhiyi rirrakaynydja waŋana nhanŋu Yelatjawu bitjarra, “Yelatja, nhäkuŋga dhuwala nhe dhiyalaŋuminydja?”
Ga Yelatjanydja waŋana bitjarra, “Ŋarranydja dhuwalanydja ŋarrapina waŋganynha nhuŋunydja. Bukmakthunydja yolŋuyu walalay liŋguna gonha'yurruna nhuna, ga dhuwalanydja walala yukurra ḏukṯukthirri ŋarraku bunharawuna.”
Ga Garraynydja waŋana nhanŋu, “Gatju roŋiyiyayi, ga bitjan nhe yurru yulŋunydja. Biḏi'yurra ḻiya‐ḻupmaraŋa weyika'yu Yitjalnha ga ŋayina yurru buŋgawayirri Djiriyawuyŋuwunydja,
ga biyakayi liŋgu ḻiya‐ḻupmaraŋa Djiyunhanydja, ga ŋayinydja yurru buŋgawayirri Yitjuralpuyŋuwu. Ga biyakayi liŋgu ḻiya‐ḻupmaraŋa weyika'yu Yelatjiyanhanydja, liŋgu ŋayinydja yurru dhäwu'‐gänharamirri nhokalana dharapulŋura.
Yaka warwuyurranydja ga galyurranydja. Ŋunha Yitjuralnydja guḻkuŋ'ka yukurra yolŋu walala ŋarraku buku‐ŋal'yun; yaka walala ŋula bilyurruna, ga wekanharamina walalanhawuy walala Bälwala.” Bitjarranydja waŋana yukurrana Garray Yelatjawala, ga dhunupa ŋayinydja gaŋgathina Yelatjanydja bala yana marrtjina, bala yana marrtjina roŋiyinana wäŋalili Damatjkalilina.
<range>
Yo, ŋayi Yelatjayunydja gonha'yunna ŋunhi bukunydja wäŋa, bala yana marrtjinana nhinana bala, marrtjinanydja nhinana bala ŋayi ŋunhi gatjaḻ‐ŋuparana‐a‐a, bala ŋayi Yelatjayu dharr‐way nhäma Yelatjiyanhana, ŋayi marrtji munatha' bala buma, buliki'yu marrtji bala warryundja. Ŋayi Yelatjanydja djar'tjaryunna nhina lili‐i‐i, withiyanna ŋanya galkithirrinydja, bala yupmarama ŋayi girri'na nhanukiyingala rumbalŋuruna, bala nhanukalana nherraṉ Yelatjiyawalana, bala yärayi djar'tjaryun.
Dhunupa ŋayi Yelatjiyayunydja gonha'yunna wäyinnhanydja, bala ṉaŋ'‐ṉaŋdhunna nhina bala ŋupanna Yelatjanhana, ga waŋanydja ŋayi nhanukala bitjan, “Ŋarranydja yurru dhuwala malthun nhuŋuna. Ŋarra ŋathili balayi roŋiyirrinydja ŋi', ŋäṉḏiwala ga mäḻu'wala, waŋa maṉḏanha, bala ŋarra yurru malthun nhuŋuna.” Ga ŋayi Yelatjanydja waŋana bitjarra, “Manymak, nhokiyingala warrpam'. Yaka ŋarra nhuna yukurra ḏaḏawmarama.”
Dhunupa ŋayi Yelatjiyayunydja marrtjinana bala, ga dhunupa wutthurruna ŋunhi wäyinnhanydja nhanbalayi buliki'nhanydja, bala batharana, liŋgu ŋunhinydja djäma nhanŋu liŋguna dhawar'yurrunana. Walala ḻukanana wäyindja, bala yana malthurruna ŋayinydja Yelatjawana, ŋayi yurru nhanŋuna guŋga'yunaramirri.











































Yo, ŋayi Giŋ Wayaptja yakana ŋula djambi nhanŋu romdja, bitjarrana bilina yukurrana yana djäma yätjnha. Ga ŋunhiliyi galki Giŋ Wayapkala wäŋaŋura, wäŋa yukurrana dhärrana borumgu dholkunharawuy, ḻoḻu marrtjina ŋorrana buṉbunhara waŋganygu ḏarramuwu yäkuwu Näpatku.
Ŋayi Wayaptja ḏukṯukthina ŋurikiyi wäŋawu, bala yana ŋayi Wayap marrtjinana withiyara ŋanya Näpatnha, ga waŋana nhanukala bitjarra, “Ŋarrana dhiyakunydja ḏukṯuk wäŋawu. Nhuŋunydja ŋarra yurru wekama ga rrupiyana dhiyakuyi,” bitjarra.
Yurru ŋayinydja Näpattja waŋana yaka'yurruna. “Yaka,” bitjarra. “Ŋarrakala bäpa'mirriŋuyu wekaŋala dhuwalanydja ŋarraku wäŋa, ga ŋarrakuway yana yukurra yurru dhärra dhuwala wäŋa.”
Yurru ŋayinydja Wayaptja wirrkina dhika ŋaramurryina, galŋa‐yätjthinana bitjarrana ya' goranana. Marrtjina ŋayi wäŋalilinydja roŋiyina, dhunupa ŋorranana; yakana ŋathanydja ḻukana ŋula.
Ga ŋayi miyalkthunydja nhanukala Djitjapilyunydja nhäŋala, bala dhä‐wirrka'yurruna bitjarra, “Nhäku dhuwala nhe galŋa‐yätjthinanydja? Yakana nhe ŋuli ŋathanydja ḻuki?”
Ga ŋayinydja Wayaptja waŋana buku‐ruŋiyinmaraŋala bitjarra, “Ŋuruŋu Näpatthu yaka ŋarraku wekaŋala ŋunha wäŋa. Wirrki yana ŋarra yukurra ḏukṯukthirri ŋurukuyinydja.”
Ga ŋayi Djitjapilnydja buku‐ruŋiyinmaraŋala nhanŋu bitjarra, “Nheŋga dhuwala be Giŋdja. Nhe yurru märrama yana ŋunhi nhe nhäku djäl. Go gaŋgathiyana, ga ḻukiyana ŋathana. Ŋarra yurru ŋunhayinydjayi gombumana wäŋanydja.”
Bala yana Djitjapilnydja marrtjinana, ga waŋana ŋurikala ḏilakkala ŋurru'‐ŋurruŋuwala bitjarrana gam'. “Ḻuŋ'maraŋa yolŋunha walalanha, ga Näpatnhanydja märraŋayi lili.
<range>
Ga garr'yurrayi ŋunhi yätjmirrinhanydja yolŋu'‐yulŋunha, märr yurru walala marrtji, ga dhäwu'na wiḏiyalnha gäma yätjnha Näpatkalaŋuwuynha. Ga yurruna nhuma yurru märraŋa Näpatnhanydja, bala marrtjiya ga buŋana ŋanya rakunyguna.”
Bala yuwalkthi ŋunhi ḏilkurruwurruyunydja märraŋalana yana dhäruktja Djitjapilnha. Ga ŋuriŋi yätimirriyunydja yolŋu'‐yulŋuyu waŋanana bitjarrana gam' ḻakaraŋala, “Dhiyaŋunydja Näpatthunydja yukurra ŋuli ŋarrtjun Godnha nyamir'yun, ga giŋnha maṉḏanha.” Bala yana walala Näpatnhanydja garr'yurrunana dhawaṯmaraŋala, warraŋullilina gäŋala, ga ŋunhalana walala ŋanya bumaranydja marrtjina wirriw'‐wirriwyurrunana guṉḏayuna.
<range>
<range>
Bala yana walala ŋuliŋurunydja dhäŋuru dhäwu'na gäŋala balayi Djitjapilwuna, ga ḻakaraŋala nhanŋu, “Näpattja liŋguna rakunynha.” bitjarra.
Ga ŋayinydja Djitjapilyunydja dhäwu' djuy'yurruna bala Giŋ Wayapkuna, “Liŋguna Näpattja rakunynha. Ma' nhenydja marrtjiyana ga gombuŋana ŋunha wäŋanydja.”
Ga dhunupana yana ŋayinydja Giŋ Wayaptja marrtjina, märranharawu ŋurikiyi wäŋawunydja.
Ŋulinyaramirriyuyi liŋgu waluyu Garray waŋana Yelatjawala bitjarrana, “Gatjuy marrtjiya Djamariyalili, withiyarra Giŋ Wayapnha; nhe yurru maḻŋ'maramanydja ŋanya ŋunhi Näpatkala wäŋaŋura, ŋayi yurru ŋunhi gombumana.
<range>
Ḻakaraŋanydja nhanŋu biyaka, ‘Liŋguna nhe bumarana ŋunhiyi ḏarramunhanydja, ga dhuwalanydja nhe yurru nhanŋu wäŋana djaw'yun? Ŋunhili liŋgu dharapulŋura ŋunhi Näpat gulaŋ‐waṉḏina, ga walalanydja yurru wuŋgandhunydja walala nhunanydja gulaŋ biḻaŋ'‐biḻaŋdhun, ŋunhili bili dharapulŋura.’”
Dhunupa ŋayinydja Yelatjanydja marrtjinana yana‐wala. Ŋayi Wayapthunydja nhäŋalana ŋanya, ŋayi nhinana lili marrtjina withara ŋanya, bala ŋayi waŋanana Wayaptja, “Nhenydja dhuwala ŋarraku miriŋu, ga dhuwalana nhe mulkana ŋiniya ŋarranha.” Ga ŋayi Yelatjanydja waŋana, “Yo, yuwalk,” bitjarra. “Nhe yukurrana djäma yätj yana, ga Godthunydja nhuna yukurrana nhäŋala.
Godtja waŋana bitjarra, ‘Nhe ga nhuŋu yumurrku' yurru yakana nhina weyin, ga buŋgawayirri nhe yurru yaka weyin Yitjuralpuyŋuwu. Ŋarranydja dhuwala wirrkina maḏakarritjthirri yukurra nhuŋu, liŋgu nhe yukurrana mel‐yarrany'thurruna ŋarraku miṯtjinha yolŋunha walalanha yätjlilina romlili. Nhepi ga nhuŋu miyalktja yurru rakunydhirrina nhuma, ga wäyindhuna walalay nhumalanha yurru rumbalnydja ḻuka marrtji.’”
<range>
<range>
<range>
Yo, Wayapthunydja yukurrana djäma yätjnha wal'ŋu mirithirrina, liŋgu ŋunhiyinydjayi nhanukala miyalkthu Djitjapilyu ŋuli yukurranha gur'yuna ŋanya, yakana wiripunydja ŋula yolŋu yukurrana nhinana balanyarayi yätj wal'ŋu mirithirri.
Ŋayi yukurrana djämanydja wirrkina wal'ŋu yätj dhika goranharamirri romdja malanha, ŋunhi ŋayi ŋuli buku‐ŋal'yunanydja ŋuriki goŋbuywu waŋarrwu walalaŋgu, bothinyarayŋuwu waŋarrwu.
Yo, ŋunhi ŋayi Yelatjayu ḻakaraŋala Giŋ Wayapkunydja bitjarranydja, “Nhenydja yurru rakunydhirrina bay',” bala ŋayinydja marrtjina Giŋ Wayaptja ḻiya‐ŋarrtjunminana ŋanyapinyay ŋayi, bala bilyurrunana ŋayi.
Bala Garraynydja waŋanana, “Liŋgu ŋayi Giŋ Wayap bilyurruna, nyilŋ'maranhaminana ŋanyapinyay ŋayi gurrunhanminana, ŋarra yurru yaka ŋathili marinydja nhanŋu gäma ŋunhi ŋayi walŋaŋga yana dhuwala nhina yukurra. Ga ŋunhi yurru nhanukala walkuryuna gäthu'mirriŋuyuna dharapul märrama ŋanya, ga ŋulinyaramirriyuna yurru yindinydja mari buna Wayapkalaŋuwunydja yumurrku'wu.”
<range>







































Bala yana Giŋ Wayaptja rakunydhinana, bala yana nhanŋu gäthu'mirriŋuna dharapullilinydja wapthurruna Wayatjaya yana, ŋayina yurru Giŋ yukurra nhina Yitjuralpuyŋuwunydja.
Ŋunhala Djudanydja wäŋaŋura mukthurrunaŋga yana yukurrana ŋayi Giŋ Djutjapattja nhinanaŋga walalaŋgu Djudapuyŋuwunydja buŋgawa. Ŋayi yukurranha ŋuli djämanydja ŋamathanha ŋunhi nhä manymak, ga malthuna ŋayi yukurranha ŋuli Godku dhärukku, ga buku‐ŋal'yuna nhanŋuway yana waŋganygu Garraywu, bitjana yana liŋgu bitjana ŋuli nhanŋu bäpa'mirriŋu Watja. Yurru yaka warray ŋayi ḏaw'‐ḏawyurruna ŋunhinydja malanha goŋbuynhanydja waŋarrnha walalanha; mukthurruna yana wiripu‐guḻkuny'tja yolŋu walala yukurrana buku‐ŋal'yurruna ŋuriki wiripu‐guḻku'wunydja waŋarrwu walalaŋgu. Yo, Djutjapattja nhinana yukurrana giŋdja ŋayi ŋunhala Djurutjalamdja 25 dhuŋgarranydja ŋupara, bala yana ŋayi rakunydhinana, bala nhanŋu gäthu'mirriŋuna Djiyuramnha wapthurruna dharapullilinydja nhanukala, ga ŋayina yukurra yurru nhina Giŋ Djudapuyŋuwunydja.
<range>
<range>
<range>
<range>
<range>
<range>
<range>
<range>
<range>
Ga ŋulinyaramirriyu liŋgu waluyu Wayatjayanydja Wayapku walkurnha, ŋayinydja giŋdhina walalaŋgu Yitjuralpuyŋuwuna, yurru ŋayinydja wirrkina yätj wal'ŋu djäma, yätjnha mirithirrina wal'ŋu, liŋgu malthuna ŋayi ŋuli yukurranha romgu bäpa'mirriŋuwu nhanukiyingalaŋuwu yana Wayapku, ga Djitjapilwu ŋäṉḏi'mirriŋuwu, ŋunhi maṉḏa yukurranha ŋuli mel‐warryuna Yitjuralpuyŋunha ŋunhimala yätjlili. Yo, Wayatjayanydja buku‐ŋal'yuna ŋuli yukurranha ŋuriki goŋbuywu waŋarrwu Bälwu, bitjana liŋgu bitjan nhanŋu bäpa'mirriŋu, ga Garraynydja nhanŋu wirrkina maḏakarritjthina.
<range>
<range>



















Ŋulinyaramirriyunydjayi märrma' ŋunhiyi dhäwu'‐gänharamirrinydja maṉḏa Yelatja ga Yelatjiya maṉḏanydja ŋunhalana Gilkalnha.
Ga ŋayi Yelatjanydja waŋana Yelatjiyanha bitjarra, “Nhenydja dhiyala nhiniya ŋe! Garrayyu ŋarranhanydja waŋana ŋarra yurru marrtji bala Bithullili,” bitjarra. Ga ŋayi Yelatjiyanydja waŋana buku‐ruŋiyinmaraŋala nhanŋu bitjarra, “Yäw yaka! Yaka ŋarranydja yurru gonha'yun nhuna.” Bala yana maṉḏa marrtjina rrambaŋina bala Bithullilinydja.
Ga ŋunhalayi maṉḏa bunana dhäwu'‐gänharamirriwu walalaŋgu, ga ŋuriŋiyi dhäwu'‐gänharamirriyu walalay dhä‐wirrka'yurruna Yelatjiyanha, “Marŋgina nhe yulŋunydja? . . . be yurru Yelatjanha djaw'yun Garrayyu gäthura?” bitjarra. Ga ŋayi Yelatjiyanydja buku‐ruŋiyinmaraŋala waŋana, “Ŋe, marŋgi ŋarra yulŋunydja, yurru yaka ŋathili waŋanhamiyanydja,” bitjarra ŋayi.
Bala yana ŋayi biyapul waŋana Yelatja bitjarra, “Dhiyala nhiniya ŋi, ga ŋarranydja yurru marrtji ŋunha Djarikulili.” Ga ŋayi biyapul Yelatjiya waŋana, “Yäw yaka! Yaka nhuna ŋarra yurru ganan.” Bala maṉḏa marrtjina rrambaŋina Djarikulilinydja.
Ga ŋunhalanydja biyapul wiripu‐guḻku'yu dhäwu'‐gänharamirriyu walalay dhä‐wirrka'yurruna Yelatjiyanha, bala walala waŋana ŋanya bitjarra, “Be nhenydja marŋgi muka? . . . liŋgu gäthura Yelatjanhanydja yurru märramana Garrayyu djiwarr'lilina?” Ga ŋayinydja yuraŋala ḻakaraŋala bitjarra, “Ŋe. Ŋarranydja marŋgina, yurru yaka waŋanhamiya ḻakaranhamiyanydja.”
Ga biyapul ŋayi Yelatja waŋana Yelatjiyawala, “Dhiyala nhiniya ŋe! Ŋarranydja yurru dhuwala bala marrtji mayaŋ'lili ŋunha Djodanlili.” Ga ŋayinydja yana bitjarra bili Yelatjiyanydja waŋana, “Ŋarranydja yaka yana nhuna yurru ganan.” Bala maṉḏa rrambaŋi yana marrtjina bala ŋunhimala mayaŋ'lili Djodanlilinydja.
Ga guḻku'yuna dhika dhäwu'‐gänharamirriyu walalay maṉḏanha nhäŋalanydja ŋunhalana bala ya', barrkulilina märr.
Ŋayi Yelatjayunydja yupmaraŋalana girri' rumbalŋurunydja nhanukiyingala, dhoṯkuŋalanydja, bala wutthurruna gapuna ŋunhi mayaŋ'nha; dhunupa marrtjina ŋunhi gapunydja barr'yurrunana barrkuwatjthinana, bala maṉḏa nhinana marrtjina bala baṉḏany'kurruna wiripuŋulilinydja buḏapthurruna gali'lili.
Ga ŋunhalanydja bala ŋayi Yelatja waŋana Yelatjiyanha bitjarrana, “Nhäku nhe yuwalktja gal'ŋu ḏukṯukthirri yukurra? Nhaltjan dhika ŋarra yurru nhuŋu yulŋunydja, yurruna ŋarranha yurru djaw'yundja bala?” Ga ŋayi Yelatjiyanydja buku‐ruŋiyinmaraŋala nhanŋu bitjarra, “Ŋarranydja yukurra djälthirri, ŋarra yurru märrama balanyarayi liŋgu ganydjarr bitjan dhuwala nhe yukurra ŋayathama, yurru biyapulnha wal'ŋu nhokalanydja, märr ŋarranydja yurru nhokala yana dharapulŋura yukurra dhärra.”
Ga ŋayi Yelatjanydja waŋana nhanŋu buku‐ruŋiyinmaraŋala bitjarra, “Dhuwalinydjayi mirithirrina wuṉḏaŋarr. Ŋuli yurru nhe nhäma ŋarranha djaw'yunara dhawuṯthunarana, bala nhenydja yurru märramana. Ga ŋuli nhe yurru yakanydja nhäma ŋarranha djaw'yunara, ŋunhinydja nhe yurru yakana märrama.”
Marrtjinanydja maṉḏa nhinana bala, waŋanharaminana marrtjina bala rrambaŋi yana, bala yana ŋunhilinydja marrtjina yarraman'thinyarana gurtha maḻŋ'thurruna, balanyarana bitjan yarraman'thu ḏulŋu'‐ḏulŋurryurru nhini lili girri' ŋäṉarrkurru gurthakurru; ŋayi marrtjinanydja yana dhaḻakarrkurru maṉḏakala ṉapuŋga'kurru, bala ŋanyanydja yana märraŋalana Yelatjanhanydja, djaw'yurrunana‐wala yana djiwarr'lilina ŋuriŋi wäŋiyuna bitjan wakarr.
Yelatjiyayunydja nhäŋalana dhika yukurrana, bala waŋanana ŋayi yatjurrunana Yelatjanhana, ŋunhi ŋayi marrtjina bala dhawuṯthurruna djiwarr'lilina, “Ŋarraku mäḻu! Ŋarraku mäḻu! Liŋguna nhe marrtjinana!” Bitjarra ŋayi yukurrana waŋananydja, ga yakana ŋayi biyapulnydja ŋanya nhäŋala Yelatjanha rumbal.
Yelatjiyanydja wirrkina dhika galŋa‐yätjthina, bala ŋayi girriny'tja märraŋala Yelatjawanydja ŋunhi ŋayi yapthurruna nhanukala rumbalŋuru ŋunhi ŋayi dhawuṯthurrunanydja, ŋunhiyi ŋayi girriny'tja märraŋala, bala yana balayi roŋiyina Djodanlili.
Ŋayathaŋala ŋayi Djodanbuynydja ŋunha, bala ŋayi ŋuriŋi liŋgu Yelatjawala girri'yunydja wutthurruna ŋunhi gapunydja mayaŋ'tja, ga waŋana bitjarrana, “Wanhaka dhika Garraynydja? . . . Yelatjawunydja God?” bitjarra. Dhunupa ŋayinydja marrtjina gapunydja ŋunhi barr'yurruna barrkuwatjthinana, bala yana ŋayi marrtjinana nhinana bala baṉḏanygurruna, ŋunha bala wiripulili ḻaypalilinydja roŋiyinanydja ŋunha makarrlilinydja.
Walalanydja ŋunhi dhäwu'‐gänharamirrinydja walala mukthurrunaŋga yana ŋunhala bili dhärra'‐dharrana marrtjina, ga nhäŋalayi walala ŋanya yukurrana, bala walala waŋananydja bitjarrana, “Ganydjarrnydja ŋayi yukurra gäma ŋunha Yelatjiyayu ŋunhi Yelatjawuŋu.” Bala walala wäŋgaŋalanydja lili, bala märr‐ŋal'yurrunana yukurrana nhanŋu Yelatjiyawu.
Walala waŋana nhanukala Yelatjiyawala bitjarra, “Gul', ŋilimurru marrtji balayi, ga ḻarru'‐ḻarruma nhokalaŋuwu buŋgawa'mirriŋuwu. Mak ŋayi dhika winya'yurruna buku'‐wukuŋura.” Ŋayi Yelatjiyanydja waŋana walalaŋgu bitjarrana, “Yäw, yakana nhuma yurru marrtji.”
Bala walalanydja yana waŋana warray, dhä‐ḏälthina warray waŋana, yana liŋgu‐u‐u, bala ŋayi djuy'yurrunana yana walalanha‐wala. Nhäŋa'‐nhaŋalanydja walala marrtjina‐a‐a, birrka'mirrina dhika wäŋanydja ḻarruŋala nhanŋu ḻurrkun' walunydja ŋupara, yurru yakana walala maḻŋ'maraŋala Yelatjanhanydja.
Ga liliyi walala roŋi'‐ruŋiyina, ga ḻakaraŋala nhanbala Yelatjiyawa, “Dhikana bay' bäyŋuna, dhika winya'yurrunana ŋayi.” Ga Yelatjiyanydja waŋana walalaŋgu bitjarra, “Liŋgu ŋarra yawungu ḻakaranha nhumalaŋgu yakaŋuwuna marrtjinyarawu.”
Ŋunhala Djarikunydja gapu yukurrana ŋamuny'thurruna, yurru yaka manymaktja, yätj gapu, ga yolŋu'‐yulŋunydja ŋunhalayi waŋana ḻakaraŋala Yelatjiyawu, “Dhuwalanydja gapu yakana manymak, rirrikmaramana ŋuli yukurra bitjanna liŋgu dhiyaŋuyi gapuyu yolŋu'‐yulŋunhanydja.”
Ga ŋayi Yelatjiyayunydja waŋana walalanha bitjarra, “Gäŋa lili walala dje'la. Gäŋa lili ŋarrakala.” Bala walala gäŋalana lili nhanukala.
Ŋayinydja märraŋala ŋunhiyi dje'lanydja, bala ŋunhimalayi gapulili warrkuḻuŋala, ga waŋananydja ŋayi bitjarra, “Garraynydja yukurra waŋa bitjan, ‘Ŋarranydja yurru gapu dhuwala ḻanyiŋgumana. Yakana yurru biyapulnydja rerri wo ŋula nhä rakunydhinyamirri dhiyala yukurra ŋorra.’” Bala marrtjina ŋunhi gapunydja dhika ḻanyiŋdhinana, garrkuḻukthinana gay.
Ga ŋunha mukthun yukurra dhärra yulŋunydja garrkuḻuk yana, bitjan yana liŋgu ŋunhi ŋayi Yelatjiyayu waŋana ŋunhiyinha.
Ga ŋuliŋuruyi dhäŋuru Yelatjiyayu gonha'yurrunana Djarikuwuynydja wäŋa, bala marrtjina bala‐a‐a Bithullilina, ga gandarrŋuranydja walala yawirriny' nhanŋu bunana, yurru walala ŋunhi beyarrmak‐ḏilkurru yawirriny'tja ḏarramuwurrunydja, bala walala waŋananydja warku'yurruna ŋanya bitjarra, “Gatjala muḻkurr‐baṉḏany!”
Yelatjiyanydja bilyurruna, dharr‐way nhäŋala walalanha, ga waŋana bitjarrana, “Yäkuyu Garraywala, nhumalaŋgu yurru ŋula nhä bunanydja yätj.” Yuwalkthiyi märrma' wäyindja marrtjina maḏakarritjtja, maṉḏanha walmana retjaŋuru lili, yurru walalanha bumara gay barr'‐barrmaraŋalana, guḻk‐guḻkthurrunana muṉguykuŋalana ŋanaktja ŋunhi yawirriny'nha.
Ga ŋayinydja Yelatjiyanydja mukthurrunaŋga yana marrtjina nhinana, yana liŋgu‐u‐u ga bunana bukuŋura Gämul wäŋaŋura.



























Waŋgany dhäyka buku‐wurthapuy marrtjina bala Yelatjiyawala, bala ŋayi waŋana nhanukala, “Wäy, buŋgawa ŋarraku, dhuway'mirriŋunydja liŋguna ŋarraku rakunynha. Marŋgiŋga nhe nhanŋu, ŋunhi ŋayinydja manymak ḏarramu, yurru gombuŋala ŋayi rrupiya wiripuŋunha ḏarramunha. Ga gäthuranydja ŋunhiyi ḏarramunydja bunana, ga waŋananydja ŋayi ŋäŋ'thurruna rrupiyawunydja ḏukṯukthina buku‐ruŋiyinmaranharawuna. Yurru ŋarranydja dhuwala bäyŋuna, rrupiyamiriwnha, ga waŋananydja ŋayi ŋunha, ŋayi bini yothunha maṉḏanha ŋarraku waku'mirriŋunha maṉḏanha djaw'yuna, djämamirrinhana maṉḏanha nhanŋuway. Nhaltjanna ŋarra yurru yulŋunydja?”
Ga ŋayi Yelatjayunydja waŋana dhä‐wirrka'yurruna ŋanya bitjarra, “Nhä ŋula nhe yukurra ḏälkumanydja?” bitjarra. Ga ŋayinydja ŋunhi dhäykanydja waŋana bitjarrana, “Dhäwulnha, ŋula nhämiriwnha. Yana ŋarra nhina ŋunha ŋayathamanydja weyika'na ḻurrkun'nha buthuḻu'mirri.”
Ga ŋayi Yelatjiyanydja waŋana nhanukala bitjarrana, “Gatjuy, nhe yurru marrtjiya bala, ŋäŋ'thurra nhuŋuway ḻundu'mirriŋunha walalanha botjuŋ, dhaŋaŋ ŋula dhulmu‐wayŋunydja botjuŋ.
Gäŋanydja nhe yurru bala nhokiyingala wäŋalili, ga dhaḻ'yurra dhurrwaranydja, bala yana guryu'‐guryunmaraŋana marrtjiya ŋunhiyi weyika ŋunhimala botjuŋlili malaŋulili.” Ga bitjarra ŋayi Yelatjiyayu ḻakaraŋalanydja nhanŋu ŋuriki dhäykawu.
Bala walala yuwalkthi galkarana marrtjina yana ŋurikiŋi gurruṯu'mirriwuŋunydja walalaŋguŋu guḻku'kuŋalana, bala dhäykanydja ŋunhi ga waku'mirriŋu maṉḏa nhanŋu ŋunhi ḏarramunydja maṉḏa gärrinana buṉbulilinydja, bala dhaḻ'yurrunana ŋunhi dhurrwaranydja. Märraŋala ŋayi ŋunhi yutjuwaḻa'mirrinydja buthuḻu weyika'mirrinydja, bala rarr'yu‐rarryurrunana marrtjina. Maṉḏanydja ŋuriŋi waku'mirriŋuyunydja maṉḏathu nhanukala dhurr'maraŋalana djingaryurruna wiripuna malanha ŋunhi botjuŋ malanha, bitjarrana liŋguna gäŋalana nhanbala dharrana, rarr'yurrunana yukurrana.
Yo, bukmaknha ŋunhi botjuŋ malanha dhaŋaŋmirrina ŋuliŋuru liŋgu waŋganyŋuru yutjuwaḻa'ŋuru buthuḻu'ŋuru. Ga biyapul ŋunhi ŋayi dhäyka waŋana, “Biyapul gäŋa lili wiripuna go,” bitjarra. Ga ŋayi ŋunhi waku'mirriŋunydja nhanŋu waŋana bitjarra, “Dhuwalana liŋgu. Bukmaknha dhaŋaŋmirrina.” Bala ŋunhi weyikany'tja gulyurruna bäyŋuthinana liŋguna, bäyŋuna biyapulnydja.
Ŋayi dhäykanydja ŋunhi marrtjina balayi Yelatjiyawala, ga ḻakaraŋala nhanbala Yelatjiyawa ŋurikiyi. Ga ŋayi Yelatjiyanydja waŋana nhanukala ŋurikala dhäykawalanydja bitjarrana, “Gatjuy, mali'yurrana ŋunhiyinydjayi weyikany'tja malanha, ga roŋiyinmaraŋana rrupiyanydja wekaŋa ŋuriki ḏarramuwuna. Ga nhuŋunydja yurru ŋorrayi rrupiya yukurra, ga nhokalaŋuwu waku'mirriŋuwu, märr yurru nhuma yukirriya nhiniya weyinŋumirrina yana.”
Ŋunhala wäŋaŋura yäkuŋura Djunum miyalk yukurrana nhinana, yurru ŋayi ŋunhi mirithirri ḻukunydja yolŋunydja. Wiripunydja ŋayi Yelatjiya marrtji ŋulawitjandhi, bala ŋayi ŋuriŋinydjayi dhäykayu garr'yun ŋanya ŋathawuna ḻukanharawu nhanukiyingala wäŋalilina. Yo, bitjanna liŋgu ŋayi ŋuli Yelatjiyanydja yukurranha marrtjinya ŋurikalayi miyalkkala wäŋalilinydja ŋathawunydja.
Ga waŋganymirriyunydja waluyu ŋayi ŋunhiyi miyalk waŋana nhanukalaŋuwala dhuway'mirriŋuwala bitjarrana, “Ŋunhanydja gay ḏarramu Godku yolŋu.
Ŋali maṉḏa wäŋa nhanŋu dhuḻ'yun ŋi', nyumukuṉiny' dhaḻakarr, ŋunha garrwarlili, märr ŋayi boŋguŋu biyaku liŋgu nhini'‐nhini dhiyala yukirri ŋitjalaŋgala yuki'‐yukirri, ŋunhi ŋayi boŋguŋu withiyurru lili ŋitjalanha ya'.” Bala maṉḏa bitjarrayinayi djämanydja.
Wiripunydja ŋayi Yelatjiya ŋorra nhina ŋunhiliyi, ga ŋayinydja waŋa bitjan nhanukalaŋuwala djämamirriwalanydja, “Ŋunhanydja miyalk gay' wirrki yukurra gel'yun djäka. Gatjuy nhe marrtjiya, ga dhä‐wirrka'yurra ŋanya ŋi', nhaltjan ŋarra yurru guŋga'yun ŋanya, nhäku ŋayi ŋula ḏukṯuk.” Bala yuwalkthi ŋunhi djämamirrinydja marrtji, ga dhä‐wirrka'yunna ŋanya. Ga ŋayi ŋunhi dhäykanydja waŋa buku‐ruŋiyinmarama bitjan, “Gana' dhuwala ŋarraku, ŋarra yukurra ŋayathamanydja bukmak nhä malanha.”
<range>
<range>
Ga ŋayi Yelatjiyayunydja waŋa nhanukalaŋuwala djämamirriwalanydja bitjan, “Nhaltjan ŋarra yurru dhika guŋga'yundja ŋanya?” bitjarra ŋayinydja. Ga ŋayi ŋunhi djämamirriyunydja ḻakarama nhanŋu bitjan, “Yothumiriw ŋunha ŋayi, ga nhanŋu dhuway'mirriŋunydja djawuḻpa' ḏarramu.”
Ga ŋayi Yelatjiyayunydja waŋa, “Go, garr'yurra ŋunhi lili miyalknha ya'.” Bala ŋayi yuwalkthi ŋunhi dhäykanydja marrtjina lili, ga dhärra dhurrwaralilina.
Ŋayi Yelatjiyayunydja waŋa ḻakaramana nhanŋu ŋuriki dhäykawu bitjanna, “Dhiyaŋunydja‐wala boŋguŋu dhuŋgarrayu nhenydja boŋguŋu gurrukaŋu ratha'nha, ga dhangi'yurru nhe yukirri boŋguŋu yothunhana.” Ga ŋayi ŋunhi dhäykanydja waŋa bitjan, “Yaka ḻakaraŋa ŋarraku bothiya. Nhenydja dhuwala be Godkuŋga yolŋu.”
Yurru yuwalk warray ŋunhi yulŋunydja maḻŋ'thurrunanydja, ga yothuny'tja ŋunhi dhawal‐wuyaŋina ḏarramuna.
Dhuŋgarranydja marrtjina djuḻk‐djuḻkmaraŋalana, ḏarramunydja ŋunhi ŋutharana märr‐wakindhinana. Waŋganymirriyunydja waluyu ŋayi ŋunhi rathany'tja malthun bäpa'mirriŋuwana bala dhulmu‐waṉarra'lili ŋathamirrililina.
Bala ŋayi ŋunhi rathany'tja waŋa bitjanna, “Mäḻu'! Dhika muḻkurr ŋarra rirrikthun marrtji.”
Ga ŋayi ŋuriŋi djämamirriyunydja märrama ŋanya ḻaw'marama, ga balayi gäma ŋäṉḏi'mirriŋuwala. Ŋayi ŋunhi nhina yothuny'tja yukurra yuṯuŋgurrŋura ŋäṉḏi'mirriŋuwala gorruma yana liŋgu‐u‐u, ga ḻiyalilina walu wapthun, bala ŋayi rakunydhirrina.
Ŋayi ŋäṉḏi'mirriŋuyunydja gämana yothunhanydja ŋunhi, gämana lili‐i‐i garrwarlilina, Yelatjiyawalana wäŋalili, ga ŋunhimalana bala'palalilina yorrkuma ŋanya, bala marrtji roŋiyirriyi‐wala, dhaḻ'yun dhurrwaranydja.
Ga ŋayi ŋuriŋi dhäykayunydja waŋa dhuway'mirriŋunhana bitjan, “Ŋarranydja yurru dhuwala marrtji bala Yelatjiyawalana; yaka ŋarra weyindja yurru, bala liliyi ŋarra yurru roŋiyirri.”
Bala ŋayi dhuway'mirriŋuyunydja dhä‐wirrka'yunna bitjanna, “Nhäku warray? Dhuwalanydja dhuwala yaka dharrpal walu bitjanarawuyyi, ŋula guyaŋinyaramirrinydja walu yaka?” Ga ŋayinydja ŋunhi miyalktja waŋana buku‐ruŋiyinmaraŋala bitjarra, “Gonhayi bay', ŋarranydja yurru dhuwala marrtjina,” bitjarra.
Yuwalkthi ŋayi ganydjarryuna dhika marrtjinanydja, yana liŋgu‐u‐u ga ŋunhala bukuŋura Gämul wäŋaŋura yäkuŋura. Bala ŋayi Yelatjiyayunydja dharr‐way nhämana, ŋayi nhina lili marrtji, bala ŋayi waŋana nhanukalaŋuwala djämamirriwalana, “Dhuwalanydja dhäyka ŋulaŋuru Djunumŋuru warray.
<range>
Gatju mak nhe waṉḏiya, ga dhä‐wirrka'yurra ŋanya, nhä ŋayi ŋamakurru' ŋunhi?” bitjarra. Yuwalkthi ŋunhi djämamirrinydja marrtji gumurr'yunna nhanŋu, ga dhä‐wirrka'yurruna ŋanya bitjarra dhäykanha, “Nhä nhe? . . . ŋamakurru' yulŋunydja?” Ga miyalkthunydja ŋunhi ḻakaraŋala bitjarra, “Ŋamakurru' ŋarra. Warrpam' manymak,” bitjarra.
Yana marrtjiŋga ŋayi lili, yana liŋgu ga galkina wal'ŋu ŋunhalana, bala ŋayi galkina yana, ḏupthunmirrinydja ḻukulilina Yelatjiyawala.
Bala ŋayi ŋunhiyi dhäyka bitjarrana waŋananydja Yelatjiyawala, “Yaka warray ŋarra nhuna ŋäŋ'thurruna yothu'wunydja. Dhuwalana gay' ŋarra galŋa‐yätjthinana, liŋgu ŋunhiyinydjayi yothuny'tja ga liŋguna rakunynha.”
Dhunupa ŋayi Yelatjiyayunydja djuy'yunna nhanŋuway djämamirrinhana bitjanna, “Gatjuy, waḏutja marrtjiyana‐wala ŋunhimala wäŋalilinydja. Ga gäŋanydja dhuwala gay' dharpa ŋarraku, ga garrwarkuŋa mulkiya yukirriya dhuwala galki ŋurikala ḏarramuwala ratha'wala.”
Ga ŋayi ŋunhi dhäyka waŋa Yelatjiyawalanydja bitjanna, “Ma' nhenydja marrtjiyayi go. Nhuŋunydja God dhuwala Walŋa‐ḏikṯik wal'ŋu; yakana ŋarranydja yurru nhuna ganan,” bitjarra. Bala maṉḏa yuwalkthina Yelatjiyanydja ga ŋunhi dhäykanydja marrtjina nhinana bala rrambaŋina.
Ga ŋunhi ŋayi djämamirrinydja ṉaŋ'thun nhina bala ŋurruŋuna; yurru ŋayi yukurrana garrwarkuŋala ŋunhi Yelatjiyawu dharpanydja ŋurikala ḏarramuwalana ratha'walana. Yurru bäyŋu warray ŋula nhänydja maḻŋ'thun, yaka warray ŋayi ḏäwalathirrinydja.
Bala ŋunhinydja ŋayipina Yelatjiyana buna yana ŋunhili; gulŋiyirrinydja ŋayi, dharr‐way nhämana, ŋayi yukurra ŋorra gurrmulnydja, liŋguna rakunynha.
Dhaḻ'yundja ŋayi dhurrwaranydja, bala ŋayi ŋäŋ'thunna yukurra, bukukurru waŋana Garraywalana.
Bala ŋayi gumurryu‐monygumana ŋunhiyi gurrmulnhanydja ratha'nha, ŋal'yunna nhanukala. Bala ŋayinydja ŋunhi marrtjina gurrmulnydja rumbalnydja dhika mulka'yirrina, bala marrtji dhunupa ŋunhi ŋatjarriŋ'thunna ŋunhiyi gurrmulnydja, bala ḻapthunna maŋutjinydja.
<range>
Ga yurruna ŋayi Yelatjiya wäthun ŋäṉḏi'mirriŋuwunydja, ga waŋa bitjanna nhanukala, “Dhuwalana nhuŋu yothuny'tja. Liŋguna ŋayi walŋana!”
Ga ŋayinydja ŋunhi dhäykanydja bena dhika ŋoy‐ŋamathirri, ga buku‐wekamana ŋanya Yelatjiyanha wirrkina dhika. Bala ŋayi märramanydja ŋunhi nhanŋuway yothunha gurrmulnhanydja, bala gonha'yunna, marrtjina dhawaṯthunna.







Ŋunhala makarrŋura wäŋaŋura yäkuŋura Djiriya, yolŋu ḏarramu yukurrana nhinana yäku Nayman, yurru ŋayi ŋunhi ŋurruŋu miriŋuwu yulŋunydja, mala‐warryunarayŋu. Ḻatju' dhika ŋayi ŋunhi djäkamirrinydja, yurru rirrikthurrunanydja ŋayi burrpuyyu rerriyunydja; barrpa'yuna dhikana gungaŋala ŋanya rumbalnydja dhulku'yuna.
Ŋulinyaramirriyuyi Djiriyapuyŋu yolŋu'‐yulŋu miriŋu marrtjina bala Yitjurallili nyäṉ'thurruna, ga warrpam walala wäŋa ḏaw'yurruna, ga lilinydja walala djaw'‐djawyurruna yolŋu'‐yulŋunhana. Ga ŋayinydja ŋuriŋinydjayi Naymandhunydja märraŋala waŋganynhana dhäykanha, wirrkuḻnha dhika dhäykanha Yitjuralpuyŋunhana, märr yurru ŋayi djämamirri nhanukalaŋuwu miyalkku.
Ŋuriŋi wirrkuḻyu nhäŋalana Naymannha djetjimirriyinyarana dhika, bala ŋayi wirrkina nhanŋu dhika wuyurrunanydja. Bala ŋayi waŋanana nhanukalaŋuwala dhäykawala buŋgawa'mirriŋuwalanydja, ŋunhiyi wirrkuḻnydja dhäyka bitjarra, “Ŋunha Djamariyanydja wäŋaŋura yukurra nhina Godku yolŋu, ŋayi ŋuli baḏarraŋ'kuŋuna ŋanya dhuwala djetjinydja.”
Bala ŋayi ŋuriŋi dhäykayunydja ḻakaraŋala nhanŋu Naymanguna, ga ŋayi Naymandhunydja ŋäkula ŋunhiyi, bala marrtjina ga ḻakaraŋala giŋbana, nhaltjarra yukurrana ŋunhi wirrkuḻyu ḻakaraŋala.
Ga yuwalkthi ŋayinydja giŋdja yuraŋalana yana, ga dhunupa ŋanya djuy'yurrunana, “Gatjuy marrtjiya Yitjurallilina. Marrtjiyanydja nhe ŋurikalayi buŋgawawala giŋgala, ga gäŋa dhuwala makarr‐dhäruk nhanŋu djorra',” bitjarra. Bala ŋayi Naymandhunydja djoṉguŋala marrtjina mundhurrnha nhanŋu wekanharawuna, ga guḻku'na rrupiyanydja dhika ga ḻatju'mirrina dhikana girri' malannha; ŋayi märraŋala ŋunhiyi djorrany'tja dhärukmirrinydja, bala yana marrtjinana‐wala.
Marrtjinanydja ŋayi bala‐a‐a, ga ŋayathaŋala ŋunhi Yitjuralwuynydja wäŋa, marrtjinanydja ŋayi, ga bunana giŋba, bala gathara ŋunhiyi djorra'na. Yurru ŋayi ŋuriŋi giŋdhunydja mel‐ḻapmaraŋalanydja djorrany'tja, nhäŋalanydja ŋayi, ga ŋoynydja marrtjina yätjthina warray dhika, liŋgu ŋunhiyi dhäruktja yukurrana waŋana bitjarra, “Dhuwalanydja Naymandja, ŋarraku djämamirri, ga baḏarraŋ'kuŋa nhe ŋanya yurru yulŋunydja.” Yurru ŋayinydja ŋunhi Yitjuralpuyŋunydja giŋ waŋana bitjarra warray, “Nhaltjanna dhika ŋarra yurru ŋanya baḏarraŋ'kumanydja? Yol dhuwala ŋarranydja yolŋu? . . . Waŋarr God? Yana ŋayi yukurra ŋunha giŋ Djiriyawuynydja ŋarraku marina djäma.”
<range>
Bala ŋayi ŋunhalanydja Yelatjiyayunydja ŋäkulana ŋurikiy, bala yana ŋayi dhäwu'na djuy'yurruna lili ŋuriki giŋgunydja, bitjarra ŋayi waŋananydja, “Yaka ŋoy‐warriya. Djuy'yurra lili ŋunhi be ḏarramunhanydja lilina ŋarrakalana. Ŋayi yurru maḻŋ'marama dhikayi Godku yolŋunha nhina yukurra Yitjural.”
Bala yana ŋayi Naymandja marrtjinana withiyara Yelatjiyanhana; marrtjinanydja ŋayi, ga galkurruna warraŋul bala'ŋura.
Ga ŋayi Yelatjiyanydja yaka marrtjina ŋayipinydja walmana lili, yana ŋayi djuy'yurrunanydja nhanŋuway ŋayi djämamirrinha dhäwu'mirrinhana, bitjarrana ŋayi waŋananydja ŋurikala dhäruktja Naymangu gam'. “Marrtjiyanydja nhe yurru ŋunha mayaŋ'lili Djodanlili yarrupthurranydja, ga ŋunhalayi nhe yukurra yurru ḻupthundja buku 7‐mirri, bala yurru nhuŋu rumbalnydja ŋamathirrina baḏarraŋ'thirrina, ŋunhinydja rerrinydja yurru buwayakthirrina.”
Ga ŋayi Naymandja wirrki warray dhika maḏakarritjthina, ŋayi waŋananydja bitjarra, “Nhäku warray ŋayi yakanydja marrtjina lili ga nhäŋala ŋarranha. Ŋayipiŋga bini ŋunhi marrtjinya lili, ga goŋ‐ŋal'yuna ŋarrakala, ga bukumirriyanha Garraywala nhanukalaŋuwala waŋarrwala, bala ŋarra bini baḏarraŋ'thinyana ŋamathinyana.
Ŋunha ŋanapurruŋgalanydja wäŋaŋura ḏarrtjalk warray gapu, ḻanyiŋmirri warray. Nhäku warray ŋarra yurru yaka ruwurryunmirri ŋunhalanydja? . . . liŋgu Djodanbuynydja ŋunhi be nhäna, yätjnha gapu.”
Yurru ŋunhi djämamirrinydja ḏarramu waŋana nhanŋu Naymangu bitjarra warray, “Wäy yolŋu, ŋunhi bini ŋayi ḻakaranha ŋula nhä ḏäl, nhe yurru djämana‐wala yana. Nhämirri warray nhe ŋuli marrtjina‐wala yana, nhanŋu dhärukkuna yana malthurru, märr nhe baḏarraŋ'thirrina yurru ŋamathirrina.”
Bala ŋayi Naymandja marrtjinana, yarrupthurruna ŋunhi Djodanlilina, bala ŋayi yukurrana ḻupthurrunana ŋunhala buku 7‐mirri. Ga ŋunhi ŋayi dhawaṯthurrunanydja beŋuru ŋarkula'ŋuru, rumbalnydja dhika warrpam'nha buyuwuyu'na.
Bala ŋayi roŋiyinanydja bala Yelatjiyawalanydja, bala ŋayi waŋanana bitjarrana, “Liŋguna ŋarra marŋgithinana ŋunhi nhuŋunydja waŋarr yuwalknha wal'ŋu. Ŋarranydja ḏukṯukthina nhuŋu wekanharawu mundhurrwu malaŋuwu, liŋgu nhe ŋarranha ḏukmaraŋala.”
Yurru ŋayinydja Yelatjiyanydja waŋana yaka'yurruna bitjarra, “Ŋarranydja yurru yaka yana märrama nhokuŋu mundhurr malanha.”
Ŋayinydja yana Naymandja mukthurruna yukurrana ḏukṯukthina wekanharawu ŋuriki malanyŋuwu, ga ŋayi Yelatjiyanydja mukthurruna yana yukurrana yaka'yurruna dhä‐ḏälnha. Bala ŋayi Naymandja marrtjinana.
<range>
<range>
Dhiyaŋu liŋgu ŋayi ŋunhi bala marrtjinanydja, yakaŋga yana barrkuthinanydja, bala ŋayi ŋunhala Yelatjiyawalanydja djämamirriyu birrka'yurrunana ŋayipina bitjarrana, “Yelatjiyayu ŋunhi bini märranhaŋga ŋunha girriny'tja malanha? Ŋarra bay', waṉḏirrina yurru ŋupanna, ga märramana ŋarrakuwaynha ŋarra yurru.”
Yurru ŋayi ṉaŋ'thurrunana yana, ŋuparana yana liŋgu ga baṯ gay mulkana Naymannha. Naymandhunydja nhäŋala ŋanya, bala dhä‐wirrka'yurruna bitjarra, “Nhä yulŋunydja?” bitjarra.
Ga Yelatjiyawunydja ŋunhi djämamirri waŋana bitjarra, “Yelatjiyanydja ŋunha biyapul djambi ŋanyapinyay ŋayi ḻiya bay'. Ŋayi nhuŋu dhäruktja djuy'yunmina, nhe yurru balayi roŋiyinmarama nhanŋu ŋunhi rrupiyanydja ga girriny'tja.”
Ga ŋayi Naymandja dhika bena goŋmirriyina, bala dhunupa ŋayi rarr'yurrunana marrtjina, “Ŋay', ŋay', ŋay',” bitjarrana, rrupiya ga girri' malanha. Dhitj‐gay roŋiyina Yelatjiyawunydja djämamirri goŋ‐girri'mirrina ga rrupiyamirrina.
<range>
Ga ŋunhi ŋayi bunananydja ŋunhala wäŋaŋuranydja, ŋayi Yelatjiyayunydja nhäŋalana ŋanya, bala dhä‐wirrka'yurrunana, “Wanhaŋuru dhuwala nhe yulŋunydja?” bitjarra. “Ŋula wanhaŋuru?
Nhäŋala ŋarra nhuna yulŋunydja, nhe marrtjina ga märraŋala ŋunhiyi girri' malanha.
Dhiyaŋunydja‐wala Naymangu ŋunhi rerri malanha boŋguŋu buni nhuŋuna; nhepi ga nhokala yumurrku'yu yurru yukurra bitjanna liŋguna märrama gupaḏalŋu‐walana.” Yurru ŋayi dhunupa marrtjina dhika ŋunhiyinydja ḏarramu dhirrkthirrkthinana gay' rumbalnydja, barrwaṉ'tja warrpam'nha ŋunhi.
Waŋganymirriyu ŋuliŋuru dhurrwaraŋuru dhäwu'‐gänharamirri walala marrtjina lili Yelatjiyawala, ga waŋana ŋanya bitjarra, “Ŋanapurru ḏukṯuk ŋilimurru yurru bala' dhuḻ'yun, bili dhuwalanydja gay' buṉbu ga nyumukuṉiny'nha.
Marrtjiŋga ŋuli ŋanapurru bala Djodanlilinydja? . . . ga guḻkthurru ŋunha dharpanydja malanha? . . . märr ŋilimurru dhuḻ'yun yurru buṉbu?” Ga ŋayi Yelatjiyayunydja waŋana yuraŋala, “Ŋe. Gul' ŋilimurru marrtjina go,” bitjarrana.
<range>
Bala walala marrtjinana bala Djodanlilinydja, bala djämana dhunupana.
Yo, guḻkthurruna walala marrtjina dharpana malanha, ga waŋganygunydja ḏarramuwu yupthurruna muḻkurrnha ḏakul', ŋunha liŋgu gapulili mayaŋ'lilina dhurrwutthurruna, bena‐wala dhulupurrlilina. Ga ŋunhiyinydja ḏarramu ŋunhi ŋayi ḏakul' yupthurruna nhanukala, waŋana Yelatjiyanha bitjarra, “Nhaltjanna dhuwala ŋarra yurru yulŋunydja? Yaka ŋunha ŋarrakuwaynydja ḏakul; ŋunhayinydja ŋarra gombuŋala,” bitjarra.
Ga ŋayi Yelatjiyanydja waŋana, “Wanhamala dhika ŋayi yupthurrunanydja?” Ga ŋuriŋi ḏarramuyunydja ḻakaraŋala dhunupamirriyaŋalana. Yelatjiyayu guḻkthurruna dharpa, ga ḏupthurruna ŋuhimalayi gapulili mayaŋ'lili, ga dhunupa ŋunhiyi ḏakulny'tja buwalkthurrunana marrtjina beŋurunydja, buwalk bitjarra dhika wäkwakthurrunana marrtjina ŋunha ŋapakurruna gapukurru.
Ga Yelatjiyayu waŋanana, “Märraŋana ma',” bitjarra. Bala ḏarramunydja ŋunhi baḻapthurrunana ŋurikinydjayi ḏakul'wunydja märraŋalanydja, ga wirrkina dhika goŋmirriyinanydja ŋayi.
Bitjarrana liŋguna yana Djiriyawuynydja miriŋu nyäṉ'thurrunana yukurrana bala Yitjuralpuyŋuwunydja; walala ŋuli marrtjinyanydja, ga nhinanha marrtjinya djuḻu'‐djuḻuḻyunana ŋunha Yitjurallilinydja, märr walala bini yukurranha bunhanydja gayulnha yana marŋgikunhamiriwnha.
Yurru bitjana warray liŋgu ŋayi ŋuli Yelatjiyayunydja dhäruk warray yukurranha djuy'yuna ŋuriki giŋgu warray, Yitjuralpuyŋuwu giŋgu, ḻakaranha ŋuli yukurranha marŋgikunhana, wanhamala ŋuli yukurranha ŋunhi Djiriyapuyŋu djuḻu'‐djuḻuḻyuna walalaŋgu miriŋu.
<range>
Ga ŋayi Djiriyapuyŋuyunydja giŋdhu ŋuriŋi buŋgawayu waŋanana dhä‐wirrka'yurruna walalanha nhanŋuwaynydja ŋunhi malanha bitjarra, “Yol walala dhika nhuma Yitjuralpuyŋuwalanydja gali'ŋura? Yolthu yukurra ḻakarama giŋba Yitjuralpuyŋuwanydja?”
Ga walalanydja buku‐ruŋiyinmaranha ŋuli waŋanha bitjana, “Yaka dhuwala ŋanapurru! Ŋuruŋu dhuwala Yelatjiyayu ya', . . . ŋayinydja ŋunhayinydjayi warrpam'nha marŋgina; ŋayi yukurra ḻakarama ŋuruku giŋgunydja wanhaka ŋilimurru yukurra djuḻuḻ'yun.”
Ga giŋdhunydja ŋäkula Yelatjiyanha, ŋunhi ŋayi yukurrana nhinana ŋunhala Dothan wäŋaŋura, bala ŋayi djuy'yurruna miriŋunhana nhanŋuway nyäṉ'thunarawuna ga mulkanharawuna nhanŋu, bala bunharawu rakunygunharawuna. Yo, ŋunhiyi miriŋunydja marrtjina gayulnha‐wala yana, nyäṉ'thurrunanydja munhakuna dhika yarraman'thuna. Marrtjinanydja walala yukurrana ḻiw'yunmaraŋala, yana liŋgu ḻiw‐ḏap ŋunhiyi wäŋanydja nhanukalaŋumirri.
<range>
Wiripuŋuyuna waluyu munhakumirri dhika ŋayi gaŋgathina nhanŋu Yelatjiyawu djämamirri, yana ŋayi marrtjina dhawaṯthurruna warraŋullili, dharr‐way nhäŋala ŋunhi Djiriyawuynydja miriŋunha, walala dhärrana ḻiw'maraŋala ŋunhi walalaŋgalaŋumirri, yarraman'nha ga be nhäna malanha. Bala ŋayi ŋunhiyinydja liliyi gulŋiyina Yelatjiyawunydja djämamirri, bala waŋana Yelatjiyanha bitjarra, “Yelatjiya, Yelatjiya! Nhaltjan dhuwala ŋilimurru yurru yulŋunydja? Bumana dhuwala ŋilimurrunha yurru walala?”
Ga ŋayi Yelatjiyanydja waŋana nhanŋu, “Yaka beyaṉiyiya! Ŋitjalaŋgalanydja gali'ŋura biyapul wal'ŋu guḻku', walalaŋgunydja yukurra djuḻkthunmaramana wal'ŋu.”
Bala ŋayi Yelatjiya bukumirriyaŋalana, “Garray, ḻapmaraŋa nhanŋu maŋutji, ŋayi yurru nhämana.” Bala yana yuwalknha dhika Garrayyunydja ḻapmaraŋala maŋutjina ŋunhi nhanŋu djämamirrinhanydja; ŋayi ŋuriŋi ḏarramuyu nhäŋalana dhika barrku‐ḏakthurrunana, dharr‐way nhäŋala guḻku'nhana yarraman'nha dhika nhäna malanha girri' gurthana, djiwarr'wuyyunydja miriŋuyu ḻiw'maraŋalana yukurrana ḏapmaraŋalana Yelatjiyanhanydja.
Ga dhäŋuru ŋuliŋurunydja ŋunhi Djiriyawuyŋunydja miriŋu giṯthurrunana marrtjina märranharawuna nhanŋu Yelatjiyawu. Ga Yelatjiyanydja waŋana bitjarra, “Garray, bambaykuŋa walalanha,” bitjarra. Ga dhunupa marrtjina ŋunhi miriŋunydja melnydja bamba'‐bambaythinana.
Ga Yelatjiyayunydja withiyara walalanha marrtjina, ga waŋana bitjarra, “Wäy wiripuŋura dhuwala nhuma dhukarrŋuranydja. Ŋarra nhumalanha gäma yurru bala ŋunhamalayi wäŋalili, wanhaka yukurra ŋunhiyi ḏarramu nhina. Go marrtjiya malthurra ŋarraku walala.” Bala ŋayi waṉakulaŋalanydja walalanha, mel‐warryurrunanydja bala Djamariyalilina, bathalalilina ŋunhana wäŋalili dhika, ḻoḻu ŋutu'na dhika bäymana.
Ŋayi gäŋalanydja walalanha, ga djuḏupmaraŋala ŋilitjarana ŋunhimalayi ṉapuŋga'lilina yana. Bala Yelatjiya bukumirriyaŋala, “Garray ḻapmaraŋa maŋutji walalanha, walala yurru nhämana.” Dhunupa nhäŋalana dhika walala biyapul; walala nhäŋala ŋunhi walalanydja ŋunhina djinawa'na bäymana ŋunhiliminayi ḻoḻuŋurana, ṉapuŋga'na wal'ŋu.
Ga ŋunhi giŋ Yitjuralpuyŋunydja waŋana Yelatjiyawala bitjarra, “Nhaltjan dhuwala ŋarra yurru yulŋunydja? Bumana ŋarra walalanha yurru Djiriyawuyŋunhanydja?”
Ga ŋayi Yelatjiyanydja waŋana, “Yä‐ä‐äw, yaka. Yaka baymatthurra walalanha, yana wekaŋa walalaŋgu ŋula nhä ḻukanharawu ga wurkthunarawu, bala djuy'yurra wäŋalilina walalanha.”
Bala ŋayi gurrunharana dhika ŋathana walalaŋgu ŋuriŋi giŋdhunydja, ga ŋunhi walala ḻukananydja dhawar'yurrunanydja, bala djuy'yurruna yänana walalanha. Ŋuliŋurunydja dhäŋuru Djiriyawuynydja miriŋu yakana biyapulnydja roŋiyina bala Yitjurallili; märr‐weyin walala yukurrana nhinana marimiriwnydja, yänana yukurrana nhinana walala ŋamathaŋalana.
Ŋuliŋurunydja bala ŋurukuy Djiriyawuynha giŋ marrtjina bunharaminyarawuna yukurranharawu ŋuriki Yitjuralpuyŋuwuna, yurru biyapulnha guḻku'na miriŋunhanydja ŋayi gäŋala dhika; walala marrtjina nhinananydja wäŋaraŋalanydja ḻiw'maraŋalana ŋunhi wäŋa Djamariyawuynydja, ḻiw'maraŋala, ḻiw‐ḏap nhinananydja walala, dhumbal'maraŋala walalanha, märr yurru yakana yolŋu'‐yulŋu dhawaṯthun ŋulaŋuru ŋathawunydja.
Galkina ŋathanydja marrtjina dhawar'yurrunana ŋunhili wäŋaŋura bala'‐mäypamirriŋuranydja, ga yolŋunydja walala ŋunhalaŋumi mirithinana dhika marrya'thina; yakana ŋula ŋatha ŋorrana yukurrana ŋunhili wäŋaŋura, bala yolŋuyunydja walalay ḻukanha ŋuli yukurranha man'tjarrnha ga ŋula nhäna.
Waŋganymirriyunydja waluyu waŋgany dhäyka waŋana bitjarrana, “Gul' ŋilimurru ḻuka dhuwala yumurrku'nhana ŋilimurruŋguway, märr ŋilimurru yakaŋga murrmurryundja.”
<range>
<range>
<range>
Ŋayi giŋdhunydja ŋäkula ŋurikiy, bala wirrkina ŋayi dhika galŋa‐yätjthinanydja, ga waŋananydja ŋayi bitjarrana, “Dhuwalanydja dhuwala ŋurukuŋu Yelatjiyawuŋu ya' ŋurru‐nherraṉara. Ŋarranydja yurru dhuwala bumana ŋanya rakunyguna.”
<range>
Bala ŋayi dhäwu'mirrinhana djuy'yurruna märranharawuna nhanŋu Yelatjiyawu.
<range>
Ŋunhi ŋayi dhäwu'mirrinydja yolŋu bunana ŋunhili, bala ŋayi Yelatjiyanydja waŋana nhanukala bitjarrana, “Mäkiri'‐witjurra dhuwalanydja Garraywu dhäruk. Goḏarrny'tja boŋguŋu ŋathamirriyina dhuwala Djamariyanydja wäŋa. Yolŋu'‐yulŋuyunydja boŋguŋu ŋathana wuŋiḻi'yurru, ga ḻukina marrtji.”
Yurru waŋganydja giŋgu djämamirri waŋana bitjarra, “Dhuwalanydja yaka warray ŋuli biyaku. Bäyyi ŋunhi ŋuli gäthuranydja ŋula waltjaṉ buni Garraywuŋu djuy'yunara, ŋunhi ŋuli mukthurrunydja ŋathamiriw wäŋa.” Ga ŋayi Yelatjiyayunydja waŋana bitjarra, “Nhäŋu nhe boŋgaŋuŋga, yurru yakana nhenydja boŋguŋu ḻuki.”
Yo, warraŋul ŋunhiliyi Djamariya wäŋaŋura yukurrana nhinana ḏämbumiriw ḏarramuwurru, yurru burrpuymirri walala; yaka walala ŋuli yukurranha nhinanha ŋunhili djinawany'tja gal'ŋu Djamariya. Walalanydja bitjarra yana liŋgu marrya'mirri ḏäpthurruna nhinana, bäyŋu ŋula ŋatha walalaŋgu ḻukanharawu, ga walala waŋanharamina bitjanminana, “Nhaltjanna dhika ŋilimurru yulŋunydja yurru? Nhäku ŋilimurru yukurra dhuwala galkun dhiyalanydja bili? Ŋilimurrunydja dhuwala murrmurryunna yurru djaṉŋarrthinyarayuna.
Ŋunhi ŋilimurru ŋuli marrtji bala djinawa'lilinydja gulŋiyi bala'mirrililinydja, ŋunhanydja bäyŋu yana, ŋathamiriw wäŋa. Ga ŋunhi ŋilimurru ŋuli marrtji bala Djiriyawuywala yolŋu'‐yulŋuwala, walala mak ŋilimurrunha ŋuli baymatthurruna rakunyguna, mak walala ŋuli wekaŋu ŋilimurruŋgu ŋathana.”
Bala yana walala gaŋga'‐gaŋgathinana, bala wäŋgaŋalana, withiyara Djiriyawuyŋunhana. Ga ŋunhi walala bunananydja ŋunhala, marrtjina nhäŋala, bäyŋu warray yolŋunydja, wiraŋ warray, yolŋumiriwnha, warrpam'nha yolŋu bena‐wala winya'‐winyayurruna, liŋgu Garrayyu walalanha beyaṉu‐wukuŋala, be nhä walala ŋäkula rirrakay bitjan miriŋu marrtji walalaŋgu yukirri, guḻku'na dhika miriŋunydja nyäṉ'thurruna bay'.
<range>
Bala yana walalanydja wirrkina beyaṉiyina, bala bena‐wala gundupuŋalana, gonha'yurruna warrpam'nha dhika wäŋanydja, buṉbunydja ḏalwaḏalwany'tja, dhika nhä girri' ga ŋatha ŋunhiwala bäymana gonha'yurruna.
Ŋunhiyi ḏämbumiriw burrpuymirri walala yolŋu'‐yulŋu bunananydja ŋunhili, nhäŋalanydja wiraŋ warray, yolŋumiriw warray, bala walala nhinanana gay', ḻukanana dhika ŋathana, wurrkthurruna gapuna, yanana liŋgu ḏulpu'‐ḏulputhina. Marrtjinanydja yukurrana walala buṉbulili ga buṉbulili, gulŋiyinanydja marrtjina, djoṉguŋalana marrtjina dhika rrupiyana dhika nhä garwarrwarr'mirrina girri', ga wiripu malanha bena dhika.
Bala walala waŋanhamina walalanhawuynha walala bitjanminana, “Dhuwalanydja yakana ŋamakurru' ŋilimurruŋguwaynydja. Gul' ŋilimurru marrtjina yana, ga ḻakaramana manymaknha dhuwalanydja walalaŋgu. Ŋunha walalanydja yukurra marrya'mirriyi yana nhina. Gul' ŋilimurru marrtjina yana dhunupana go, ga ḻakaramana.”
Bala walala roŋi'‐ruŋiyinayi balayi Djamariyalili, ga bunana nhanŋu djäkamirriwu ŋunhili wäŋaŋura, ŋayinydja ŋunhi yukurrana dhärrana yana dhurrwaraŋura ŋunhili buṉbu‐mäypamirriŋura yulŋunydja. Bala walala waŋana nhanukala ŋunhili djäkamirriwalanydja bitjarrana ḻakaraŋala, “Wäy, liŋgu ŋanapurru marrtjina bala Djiriyapuyŋuwalanydja wäŋalili, ga yolŋumiriwnha nhäŋala. Yolŋu'‐yulŋunydja ŋunhi ga bena‐wala gundupuŋalana, ga ŋunhanydja yana wäŋana waŋganynha djingaryun yukurra.”
Bala ŋayi ŋunhiyi djäkamirrinydja marrtjinana bala giŋgalana, ga ŋayi giŋdja yakana märr‐yuwalkthina ŋunhi ŋäkula; ŋayinydja guyaŋina yanapi walala ŋunhi Djiriyapuyŋunydja gundupunha ga djuḻu'‐djuḻuḻyunana, märr bini ŋunhi yolŋu'‐yulŋu marrtjinya ŋuliŋuru dhawaṯthuna ŋathawu ŋula, ga walalanydja bini ŋulaŋuru bunhana walalanha.
<range>
Yurru ŋunhi dhäwu'mirrinydja waŋana bitjarra, “Ŋunhi ŋilimurru yurru nhina yukurra dhiyalanydja bili djinawany'tja yana, ŋilimurru yurru murrmurryunna yana. Gul' ŋilimurru marrtji bitjan ya' dhawaṯthun, ga nhäma ŋunhayi.”
Bala ŋayi giŋdhunydja djuy'yurruna märr‐ḻurrkun'nha yolŋunha, ga maḻŋ'maraŋalanydja walala ŋunhi yuwalk warray yulŋunydja. Walala marrtjina nhäŋalanydja girri'na dhika burruḻ'yunarana, ŋunhi walala gundupuŋalanydja, yurru bäyŋuna ŋula yolŋunydja yukurrana nhinana. Bala walala balayi roŋi'‐ruŋiyina, ga ḻakaraŋala giŋgu.
<range>
Bala marrtjina ŋunhi yolŋu'‐yulŋunydja walmanana dhika gundupuŋala Djamariyaŋurunydja, ga märraŋalana marrtjina ŋathana dhika, djoṉguŋala girri'na malanha. Yo, märr‐yuwalkthinana ŋunhiyi dhäruktja ŋunhi nhaltjarra Garrayyu ḻakaraŋala, ŋunhiyi maḻŋ'thurrunana; liŋguna ŋathamirrina ŋunhiyi wäŋa Djamariyawuynydja.
Ga ŋunhiyinydja ḏarramu ŋunhi ŋayi yaka märr‐yuwalkthina ya' nhaltjarra yukurrana Yelatjiyayu ḻakaraŋala ŋäthili, ŋayinydja ŋunhi nhina‐dharrana ŋunhala galki dhurrwaraŋura ḻoḻuŋura. Walala yolŋunydja walala guḻku'na dhika gundupuŋala, bala galkinyamaraŋalana ŋanya, ga muŋdhu'‐muŋdhurrunana wapthu'‐wapthurrunana dharrana gundupuŋalana, bala ŋayi rakunydhinana ŋunhi yulŋunydja; nhäŋala warray ŋayi ŋuriŋi yolŋuyunydja, ŋunhiyi maḻŋ'thunarawuynha liŋguna, yurru ŋayi yakana ŋula ŋathanydja ḻukana, ŋunhiyinydja yana dhäruk ŋunhi Yelatjiyayu ḻakaraŋala ŋäthili.
<range>
<range>
<range>









































Ga dhunupa walalanydja Djiyuwala ŋuriŋi malthunapuyŋuyunydja walalay ḻoḻthunmaraŋala yiḏakiyuna dhika, ga yiŋgathinana yukurrana dhika bitjarrana waŋana gam', “Djiyunydja dhuwala ŋilimurruŋgu buŋgawana giŋnha,” bitjarra.
Yo, ŋuriŋi Djiyuyu guyaŋinanydja ŋunhi yurru ŋayi buma rakunygumana Djoramnhanydja. Ga ŋulinyaramirriyu waluyu ŋayinydja ŋunhinydja Djudapuyŋuyunydja giŋdhu Wayatjayayunydja withiyarana Djoramnha Djudapuyŋuwu giŋnha, ga maṉḏanydja ŋunhala ŋäkulana ŋunhi Djiyunydja marrtjina yukurrana lilina, bala yana maṉḏanydja gaŋgathina, bala marrtjina gumurr'yurrunana nhanŋu. Ga waŋananydja maṉḏa ŋanya bitjarrana, “Nhäku nhe lili marrtjinanydja? . . . yänaŋuwu nhinanharawu ḻunduthinyarawu? . . . märr ŋilimurru yurru yana yukurra nhina marimiriw?” Yurru ŋayinydja Djiyunydja waŋana bitjarra maṉḏakala, “Nhäkurru ŋilimurru yurru yänanydja be nhina yukurra marimiriwnydja? Bitjan liŋgu yana mari yukurra marrtji yurru dhiyalanydja wäŋaŋura, liŋgu dhuwala yolŋunydja walala yukurra mukthun yana nhanŋuway malthun Djitjapilwu; walala yukurra märr‐nherraṉmirri ŋuriki marrŋgitjkuna walalaŋgu, ga biyapul walala yukurra ŋunha bitjan yana liŋgu buku‐ŋal'yun wiripuŋuwunydja waŋarrwu walalaŋgu, ŋunhi nhokala ŋäṉḏi'mirriŋuyu gäŋala lili Djitjapilyu.”
<range>
<range>
<range>
<range>
<range>
<range>
<range>
<range>
Giŋ Djoramdja wirrkina dhika beyaṉiyina, bala ŋayi bilyurrunanydja, ŋayi bini waṉḏinyana. Ga ŋayinydja ŋunhalanydja Djiyuyunydja bonarra' warray dhika nherrara, warryurrunanydja ŋayi, bala ḏupthurrunana nhanukala, bala yana burakinana ŋayinydja. Bala galkinana ŋayi Djoramdja rakunyguna.
<range>
<range>
<range>
Giŋ Wayatjayayunydja nhäŋalana dhika ŋanya ŋunhi galkinyarana, ga ŋayinydja bilyurruna bala ṉaŋ'thurrunana, ga ŋayi Djiyunydja waŋana nhanŋuwaynha ŋayi miṯtjinha ŋunhi ḏarramuwurrunha, “Ma', baymatthurrana ŋanya,” bitjarrana. Bala walala ŋanya baymatthurrunana Wayatjayanhanydja, Djudapuyŋunhanydja giŋnha. Bala malthunamirriyunydja walalay nhanukala maḻŋ'maraŋalana ŋanya rumbalnydja, märraŋalana, bala gäŋala balayina roŋiyinmaraŋala Djurutjalamlilina, ga dholkuŋala ŋanya ŋunhamalana. Ga ŋuliŋurunydja dhurrwaraŋuru ŋayi Djiyu marrtjina, ga bumara ŋunhi yätjnhana miyalknha Djitjapilnhana, ga bukmaknha yana ŋunhi Wayapkuŋu guwar‐yalkthunaranhanydja, warrpam'nha yanana dhawar'maraŋalana, yakana ŋula waŋgany walŋathina. Ga bitjarrayi liŋgu ŋayi Djiyuyu bumarayi ḏalkarra'mirrinha walalanha yolŋu'‐yulŋunha ŋunhi walala yukurranha ŋuli buku‐ŋal'yuna Bälwu, ga bumarana ŋayi marrtjina biḏiwiḏitjkuŋalana bukmaknha ŋunhi buku‐ŋal'yunaramirrinydja malanha wäŋa, ŋunhi walala ŋuli marrtjinya buku‐ŋal'yuna Bälwu walalaŋgu; yakana yukurrana biyapulnydja yolŋu'‐yulŋu buku‐ŋal'yurruna ŋurikiyi Bälwunydja waŋarrwu ŋunhala Yitjuralnydja. Yurru ŋayi Djiyu yukurrana yaka yuwalkkuŋalanydja wal'ŋu malthurruna nhanukalay ŋayi ŋayaŋuyu Garraywunydja, bala yakana ŋayi baḏuwaḏuyurruna ŋunhi garwarrwarrny'tja maṉḏanha wal'ŋu buliki' waŋarr, ŋunhi goŋbuy djämawuy walalaŋguŋu, ŋunhi ŋayi be ŋäthili Djirapawumdhu nherrara ŋunhimala, ŋunhi ŋayi ŋäthili ŋurruthaŋala giŋdhina Yitjuralpuyŋuwu. Yo, Djiyunydja yukurrana nhinana giŋ Yitjuralpuyŋuwunydja 28 dhuŋgarra ŋupara, bala yana ŋayi rakunydhinana. Ga ŋulaŋurunydja dhäŋuru gäthu'mirriŋuna nhanŋu Djiwayatjana wapthurruna dharapullili nhanukala.
<range>
















































Ŋunhi ŋayi ŋutharana märr‐wakindhinana ŋunhiyi gurrmul Djawatj yäku, ga ŋayinydja ŋunhi ḏalkarra'mirrinydja yolŋu waŋanana Djiyuwatanydja bitjarra, “Dhiyaŋunydja‐wala ŋilimurru yurru buŋgawakumana Djawatjnhana, Wayatjayawu gäthu'mirriŋunhana.” Bala walala ḻuŋ'maraŋalana marrtjina guḻku'nhana dhika miriŋunhanydja djäkamirrinhanydja walalanha nhanŋu ŋuriki gurrmulwu gunganharawunydja, ga yolŋunha walalanha miṯtjinha ḻuŋ'maraŋalana waŋganylilina ŋunhimalana. Ga yurruna ŋayi ŋuriŋi ḏalkarra'mirriyu dhawaṯmaraŋala ŋunhi gurrmulnha Djawatjnhanydja, dhawaṯmaraŋala lili, ga nherrara ŋanya galki dhurrwaralili ŋunhimala Godkala Buṉbulili, bala yana ŋayi nherrara nhanukala ḻiyalilina giŋguna ŋunhi bathapu'. Ga walalanydja waŋana ŋanya bitjarrana, “Ŋayipi nhuna Godthu dhuwala ŋurruŋukuŋalanydja buŋgawakuŋalanydja.” Walala ḻiyanydja ḻupmaraŋala ŋanya weyika'yuna, ga bukmaktja yolŋu'‐yulŋu dhika bena yiŋgathina, waŋanana bitjarrana goŋ‐ḻurr'‐ḻurryunminana, “Nhiniya walŋa‐ḏikṯik yana ŋanapurruŋgu buŋgawa,” bitjarrana.
<range>
<range>
<range>
<range>
<range>
<range>
<range>
<range>
Ŋayinydja ŋunhala ŋuriŋi buŋgawayunydja dhäykayu Wathalayayunydja ŋäkula walalanha rirrakaynha, bala yana ṉaŋ'thurruna dhawaṯthurrunana, nhäku ŋunha walala yukurrana yiŋgathinanydja, dharr‐way nhäŋalana ŋunhiyi gurrmulnhana ŋunhi ŋayina giŋdhina, ŋayi yukurrana dhärrana ŋunhili. Ga yolŋunydja walala bena dhika yiŋgathinana goŋmirriyinana wiṯthurrunana. Wathalayanydja ŋayinydja ŋunhi dhäykanydja wiṯthurrunana dhikana bena galŋa‐yätjthina wirrkina wal'ŋu ŋaramurryinana manapara, ga girri'na barr'‐barryunmaraŋala nhanbalay ŋayi. Bala ŋayinydja waŋanana Djiyuwatanydja ŋunhi ḏalkarra'mirrinydja ḏarramu, “Ma' märraŋana ŋanya, ga gäŋa warraŋullilina dhawaṯmaraŋa.” Bala walala märraŋalana ŋanya, ga warryu'‐warryurruna warraŋullilina gäŋala, ga ŋunhalana walala ŋanya bala bumara rakunyguŋalanydja.
<range>
<range>
<range>
Ŋuliŋurunydja bala Djiyuwatanydja ŋunhi ḏalkarra'mirrinydja waŋanana giŋgala Djawatjkalanydja ga bukmakkala ŋurikala yolŋu'‐yulŋuwala bitjarra, “Ŋilimurrunydja dhuwala yurru nhanŋuway yana yolŋu'‐yulŋunydja Garraywu, ga ŋayipi yana ŋilimurruŋgu waŋarrnydja yurru. Ŋilimurru yurru malthundja yukurra nhanŋuway yana romgunydja.” Ga ŋunhi giŋdja ga yolŋu walala miṯtji bukmaknha waŋana bitjarrana, “Yo, yuwalk. Ŋayipi yana ŋilimurruŋgu yurru waŋarrnydja, ga ŋilimurrunydja nhanŋuway yana yolŋu'‐yulŋu yurru.”
Bala ŋuliŋurunydja walala yolŋu'‐yulŋunydja dhawaṯthurruna marrtjinana, bala ḏaw'yurruna marrtjina ŋunhi wäŋa buṉbuna wanhami walala yukurrana buku‐ŋal'yurruna Bälwu waŋarrwu, bala ḏaw'ḏawmaraŋalanydja warrpam'nha. Bukmaktja yolŋu walala wirrkina dhika galŋa‐djulŋithinana, ga wäŋanydja ŋunhiyinydja ḻatju'na dhika marimiriwnha, liŋgu ŋunhi buŋgawa yätjtja gal'ŋu miyalktja rakunydhinana.
<range>
<range>




Bala Djawatj wäthurruna ŋuriki ḏalkarra'mirriwu walalaŋgu, ga waŋana walalanha bitjarrana, “Waŋiya yolŋunha walalanha, walala yurru gäma'‐gama rrupiya, bala gurrunhanna marrtji, wetj yana walala yurru wekama yukurra, märr ŋilimurru yurru ŋamathamayi biyapul dhuḻ'yun Godku wäŋa Buṉbu dhuwala.” Walalanydja yuwalkthi nherrara bathina malanha galki dhurrwaralili Buṉbulili, ga guḻku'yuna dhika yolŋu'‐yulŋuyunydja wekaŋala rrupiyanydja marrtjina, ŋunhi walala ŋuli marrtjinya lili buku‐ŋal'yunarawu Garraywu. Liŋguna dhaŋaŋdhinana rrupiyanydja dhika guḻku'na mirithirrina, ga ŋuriŋi walala wuŋiḻi'yurrunanydja yukurrana märraŋala lanapu'na makarrnha, ga garwarrwarr'mirrina dhika nhäna. Bala yana walala djämana ŋuriŋiyi, ŋamathaŋalana dhika ŋunhi Godkunydja Buṉbu.
<range>
<range>
<range>
<range>
<range>
<range>
<range>
<range>
<range>
<range>
<range>
<range>


Ŋunhi ŋayi Djawatjtja liŋguna rakunydhinana, ga nhanŋu gäthu'mirriŋuna Wamatjayana wapthurruna dharapullili nhanukalanydja.
<range>
<range>









Ga ŋunhi ŋayi Djiwayatja rakunydhinana, bala nhanŋu gäthu'mirriŋunhana Djiwatjnha dharapullilinydja wapthurruna, yurru ŋayinydja ŋunhi yana balanyara liŋgu yätj yana, bitjan bäpa'mirriŋu nhanŋu. Ga ŋayinydja nhinana yukurrana buŋgawa ga 16 dhuŋgarra ŋupara.
<range>
<range>
<range>
Bala ŋayi Yelatjiyanydja, Godkunydja yolŋu rirrikthurrunana nhinana ŋorrana, galki ŋayi yurru rakunydhirrina. Bala ŋayi Giŋ Djiwatjtja bunanana, withiyarana ŋanya lili, gumurr‐watjmara ŋanya, ga waŋananydja ŋayi bitjarrana, “Bäpa ŋarraku, bäpa ŋarraku. Nhe yukurrana nhinananydja dhiyala Yitjuralpuyŋuwunydja bitjan nhe gunganharamirrina ŋanapurruŋgu.” Bitjarranydja ŋayi yukurrana waŋana ŋunhi ganurukurruna dhaḻakarrkurru.
Bala ŋayi Yelatjiyayunydja ḻakaraŋala nhanŋu ŋuriki giŋgu bitjarrana, “Nhenydja yurru dhuwala bitjanna bitjan bonarra' Garraywalanydja goŋŋura; ŋayi nhuna yurru gämanydja yukurra bunharawu ḏaḏawmaranharawu ŋuruku miriŋuwu Djiriyapuyŋuwunydja, märr yurru walala yakana djuḻkmarama Yitjuralpuyŋunhanydja.”
<range>
<range>
<range>
<range>
Ga ŋuliŋurunydja dhäŋuru Yelatjiya rakunydhinana, bala walala ŋanya moluliliyaŋalana rumbalnydja. Bitjana liŋgu dhuŋgarra ŋupana yolŋu'‐yulŋu ŋulaŋuru bala Mawappuy miṯtji marrtjinya ŋuli bala Yitjurallili ŋathawuna mana'‐manaŋinyarawu, ga bitjanayi liŋgu walala ŋuli bunhayi yolŋunhanydja walalanha ŋunhala.
Waŋganymirriyunydja waluyu walala marrtji gäma yolŋunha rumbal bala molulili ŋunhi, ga ŋunhi walala nhämanydja ŋunhi yolŋu'‐yulŋunha Mawappuyŋunhanydja, walala marrtji lili wäŋgama, bala yana walala barrarirrina dhika wirrkina, bat‐gay ḏupthunna ŋunhi yolŋunhanydja rumbalnydja ŋunhimalana molulili ŋunhi wanhamala walala Yelatjiyanha marŋgitjkuŋala rumbal ŋäthili. Ga dhunupana yana ŋunhi rumbal rakunydja yolŋu ŋal'yun nhanukalana Yelatjiyawalana ŋarakalili, bala ŋayinydja marrtji ŋunhi rakunydja yolŋu ga biyapul dhärra walŋathirriyi dhuwala, bala marrtji wäŋalilina.
Bitjarrana liŋguna Djiriyapuyŋunydja miriŋu yukurrana yana mari‐wunanana Yitjuralpuyŋuwunydja, yurru Garraynydja wirrkina yukurrana dhika wuyurruna walalaŋgu, guŋga'yurrunana walalanha yukurrana, liŋgu ŋayi guyaŋina ŋunhiyi dhawu'‐nherraṉminyarawuy ŋunhi ŋayi ŋäthili nherrara Yipurayimgala ga Yitjakkala ga Djaykupkala; yakana ŋayi ŋula meṉguŋala nhanŋuwaynydja ŋayi ŋunhi miṯtjinha. Yo, Djiwatj nhinana yukurrana giŋ Yitjuralpuyŋuwuna, ga ŋunhi ŋayi rakunydhinana, bala yana nhanŋu gäthu'mirriŋuna Djirapawum‐2‐na giŋdhina, dharapulŋura nhanukalanydja.
<range>
<range>
<range>









































Ga ŋayi Djalumdja ŋanyapinyay ŋayi buŋgawakunhamina, ga ŋayinydja nhinana giŋ ga waŋgany ŋaḻindi, bala yana ŋanyanydja bumara Minayimdhuna, ga ŋayinydja wapthurruna ga giŋgunhamina ŋanyapinyay ŋayi. Ga yätj yana ŋayinydja ŋunhi Minayimdja, yaka ŋayi yukurrana djäma ŋunhi nhäku Garray ḏukṯukthina yukurrana. Ga bitjannana liŋguna marina yana yukurrana marrtjina ŋunhalayi, yana liŋgu ga rakunydhina ŋayi, yana liŋgu ga gäthu'mirriŋuyu nhanukala Bikayayayu dharapul märraŋala giŋdhina ŋayina.
<range>
<range>
<range>
<range>
<range>
<range>
<range>
<range>
<range>
Ga ŋayinydja ŋunhi yätjnha dhikana mirithirrina; ŋayinydja nhinana yukurrana buŋgawa ga märrma' dhuŋgarra ŋupara, bala yana ŋayina Bikayuna yolŋuyu ḏarramuyu bumara ŋanya rakunyguŋala, ga ŋanyapinyaynha ŋayi buŋgawakunhamina.
<range>
<range>
<range>
Ga ŋayinydja ŋunhinydja Bikanydja ga yätjnha ḏarramu yana, yakana manymak giŋ, liŋgu ŋayi gäŋala yukurrana Yitjuralpuyŋunhanydja ŋurru‐warryurruna yätjlilina yana romlili. Ŋayina Bikana yäku buŋgawanydja yukurrana nhinana Yitjuralpuyŋuwunydja 20‐na ŋupara dhuŋgarranydja, ga ŋuliŋurunydja dhäŋuru ŋayi Wotjiyayuna ŋanya bumara rakunyguŋalanydja, ga ŋayina buŋgawakunharamina Wotjiyana ŋanyapinyay ŋayi.
<range>
<range>
<range>
<range>
Ga ŋunhala Djudanydja wäŋaŋura Djothamnha yukurrana giŋ nhinana, ga ŋayinydja yukurrana djäma ŋamathaŋalana wal'ŋu, malthurruna yukurrana nhanŋuway Garraywuna, yurru ŋayi yaka ḏaw'‐ḏawyurruna ŋunhiyinydja buku‐ŋal'yunaramirrinydja wäŋa malanha, ŋunhi ŋuli yolŋu walala yukurranha buku‐ŋal'yuna bothinyarayŋuwu waŋarrwu walalaŋgu. Bala ŋayi rakunydhinana Djothamdja, bala yana nhanŋu gäthu'mirriŋuna Wayatjnha dharapullili wapthurruna.
<range>
<range>
<range>
<range>
<range>
<range>


















Yo, Wayatjtja yukurrana nhinana buŋgawa 16 dhuŋgarra ŋupara, ga ŋunhi ŋayi rakunydhinanydja, ga nhanŋu gäthu'mirriŋuna dharapullili wapthurruna Yitjakayana yäku, ŋayina yurru buŋgawa Djudapuyŋuwunydja.
<range>






Yo, ŋunhayi wäŋa Djamariyanydja liŋguna buwayakthinana, liŋgu ŋuriŋi Yitjuralpuyŋuyu ŋayaŋu‐yätjkuŋala Garraynha walalaŋguway waŋarrnha ŋunhi ŋayina walalanha dhawaṯmaraŋalanydja ŋuliŋuru Yetjipŋurunydja gäŋala. Walala yukurranha ŋuli buku‐ŋal'yuna wiripuŋuwuna waŋarrwu malaŋuwu, ga rom walala ŋuli yukurranha dhuḏakthuna wiripuwuna mulku'‐mulkuruwuna. Walala marrtjinya ŋuli dhuḻ'yuna wäŋa malanha wiripuŋuwu waŋarrwu walalaŋgu, ga buku‐ŋal'yuna walala ŋuli mala‐manapana ŋunhili. Yo, Godtja waŋana walalaŋgu bitjarra, “Yaka yana buku‐ŋal'yurra wiripuŋuwu waŋarrwu walalaŋgu, goŋbuywunydja waŋarrwu ŋunhi,” yurru walalanydja yaka ŋäkula, bala Godtja ŋaramurryinana walalaŋgu wirrkina.
<range>
<range>
<range>
<range>
<range>
Godthu djuy'yurruna dhäwu'‐gänharamirrinha walalanha ḻakaranharawu raypirri'yunarawu, yurru walalanydja yaka warray ŋäkula walalanha. Ŋuriŋi dhäwu'‐gänharamirriyu ŋuli waŋanha bitjana, “Bilyurra walala dhipuŋuru yätjŋuru, ga malthurra nhanŋuway Godkalaŋuwu romgu, ŋunhi ŋayi wekaŋala goŋlili nhokalaŋuwala ḏilakkala.” Yurru yakana ŋunhiyi Yitjural bäpurru yukurranha ŋuli malthunanydja, yurru walala yukurranha ŋuli rom‐ḏälthinyana, bitjana yana liŋgu bitjana ŋuli walalaŋgu märi'mu walala, ŋunhi walala ŋuli yakana märr‐yuwalkthinya Garraywunydja. Walala ŋuli yakana buthuru‐witjuna ŋänha Garraynhanydja, ŋunhi nhaltjana ŋuli Garrayyu ḻakaranha raypirri'yuna walalanha, ga yakana walala ŋuli malthuna nhanŋu. Walala ŋuli be nhäkuna ŋurikina nhäŋiniŋ'kuna waŋarrwu buku‐ŋal'yuna, bala walalanydja ŋuli nhäŋiniŋ'thinyana. Yo, buku‐ŋal'yunanydja walala ŋuli goŋbuywu ŋamaŋamayunarawuywu buliki'wu, ga ŋuriki be nhäku dhäykawu waŋarrwu Yatjarawu, ga bitjana yana liŋgu walala ŋuli buku‐ŋal'yuna ganyu'wunydja, ga walalaŋgalaŋuwu waŋarrwu Bälwu yäkuwu. Walala ŋuli bunha marrtjinya yumurrku'nha walalaŋguway walala, bala bathana walalanha ŋuli bitjana mundhurrnha wekanha walalaŋgalaŋuwu ŋuriki goŋbuywuna waŋarrwu walalaŋgu. Ga wiripunydja walala ŋuli marrtjinya gänharaminya marrŋgitjkala, märr ŋayina yurru walalanha guŋga'yun. Yo, bitjana liŋgu walala ŋuli Yitjuralpuyŋuyunydja yätjnha yanana djäma yukurranha rom, bala Garraynydja wirrkina ŋaramurryina walalaŋgu. Bala ŋayinydja walalanha djalkthurrunana warrpam'nha bena‐wala yana barrkulilina gali'lilina, bala yana waŋganynha yukurrana ŋayipina Djudana miṯtji dhärrananydja ŋunhalanydja Godkalanydja wäŋaŋura nhäyikanydja.
<range>
<range>
<range>
<range>
<range>
Ga walalanydja ŋunhi Djudanydja yaka yana mäkiri'‐witjurruna nhanŋu dhärukku Godkunydja, yätj yana djäma walala yukurranha ŋuli, liŋgu walala yukurranha ŋuli malthuna Yitjuralpuyŋuwu romgu, ga dhuḏakthuna yukurranha ŋuli rom Yitjuralpuyŋunha. Yurru ŋayinydja Godthunydja djalkthurruna warray walalanha Yitjuralnhanydja miṯtjinha, ḏupthurrunana bena‐wala gali'‐nherrarana, ŋayi wekaŋalanydja walalanha goŋlili miriŋuwalana, ga bena‐wala yana walala winya'‐winyayurrunanydja gupaḏalkuŋalana. Bitjarrana liŋgu walala yukurrana nhinananydja wäŋaŋura Yatjiriyana; dhäwulnha walala roŋiyinanydja lili wäŋalilinydja ŋunhamalanydja Yitjurallilinydja.
<range>
<range>
<range>
<range>
Ga bitjarrayi liŋgu ŋayinydja Yatjiriyapuyŋuyunydja giŋdhu djuy'yurruna nhanŋuwaynydja miṯtjinha yolŋu'‐yulŋunha, ga nherrara ŋunha Djamariyalilina wäŋalili, ŋunhimala dharapullili Yitjuralpuyŋuwalana, ga ŋunhalayina walala yukurrana nhinananydja, ŋunhi Djamariyana.

























Waŋganymirriyu waluyu ŋunhi Yatjiriyapuyŋunydja miriŋu bunanana walalaŋgu Djudapuyŋuwu ŋunhalanydja, yurru Godthunydja ŋayipinydja guŋga'yurrunayi walalanha, ga yakana walalanydja ŋuruŋunydja miriŋuyunydja djuḻkmaraŋala ŋunhi Djudapuyŋunhanydja. Yo, Yatjiriyapuyŋuyunydja djuḻkmaraŋala warray Yitjuralpuyŋunhanydja liŋgu walala yaka malthurruna nhanŋu Godku dhärukku, yurru walala ŋuriŋi miriŋuyunydja yakana djuḻkmaraŋala wal'ŋu Djudanhanydja, bili walalanydja malthurruna yukurrana nhanŋuwaynha Godkuna yanana.
<range>
<range>
<range>
Yo, ŋulinyaramirriyunydjayi waluyu ŋunhi ŋayi Yitjakaya mukthun yana giŋ ŋunhala Djudiyanydja, ga ŋayi giŋdhu ŋulaŋuru Yatjiriyapuyŋuyunydja djuy'yurruna nhanŋuwaynha ŋayi miriŋunha; walala nyäṉ'thurruna guḻku'lilina wäŋalili malanyŋulili Djudiyalilinydja. Ga ŋayi Yitjakayayunydja djuy'yurruna dhäruknha nhanŋu giŋgu ŋuriki Yatjiriyapuyŋuwunydja Djanakaripkunydja yäkuwu bitjarrana, “Ma' mukthurrana! Yakana buŋa ŋanapurrunha. Ŋarranydja yurru wekama nhuŋu guḻku'na mirithirrina rrupiya.”
<range>
Yuwalkthi ŋayinydja ŋunhi galkarana marrtjina Giŋdhu Yitjakayayunydja, galkara marrtjina ŋulaŋuru Godkala Buṉbuŋuru girri' malanha garwarrwarr'mirri, ga wiripu malanha girri', ga bitjarra liŋgu ŋayi märraŋalayi nhanukiyingalanydja wäŋaŋuru, bala yana djuy'yurruna bala nhanŋuna ŋuriki giŋguna. Yurru ŋayinydja yaka warray ḏaḏawyurruna; mukthurruna warray yana yukurrana djuy'yurruna ŋunhi miriŋunhanydja bunharawu yukurranharawu ŋuruku Djurutjalambuyŋuwunydja; bena dhika dhaŋaŋnha miriŋu nyäṉ'thurruna ŋurikiyi wäŋawu gombunharawu.
<range>
<range>
Bitjanana liŋgu ŋayi ŋuriŋi miriŋuwalanydja Giŋdhu ŋuli djuy'yuna nhanŋuway djämamirrinha yolŋunha, ŋayi ŋuli djingaryuna galki ḻoḻulili ŋunhimala, bala ŋayi ŋuli yatjunana, warku'yuna Godkuna miṯtjinha yolŋunha walalanha, ga ŋanyapinyay Godnha, bitjana ŋuli ŋayi waŋanhanydja gam', “Be nhuma ŋuli waŋa yukurra, yanapi nhuma ganydjarr‐ḏälmirri, yurru bäyŋu warray yuwalktja. Ganydjarrmiriw warray nhuma. Yolthu warray be nhumalanhanydja yurru guŋga'yun? Nhuma ŋuli yukurra waŋa be nhumalaŋgu God ganydjarr‐ḏumurrunydja; nhumanydja yukurra guyaŋirri yanapi ŋayi yukurra yurru guŋga'yun walŋakuma nhumalanha, yurru bäyŋu warray yuwalktja. Yakana ŋayi yurru walŋakuma nhumalanha ŋarrakalanydja goŋŋuru. Ŋarrapina waŋganynha dhuwala ganydjarr‐ḏumurrunydja.” Bitjarra ŋayi miriŋuwunydja ŋunhi Giŋ dhäruk djuy'yunmina bala ŋunhimala Godkalaŋuwunydja miṯtjiwu. Bala yana ŋuriŋiyi yolŋuyunydja miṯtjiyu ŋäkulana ŋunhi miriŋunhana dhäruk, bala walala dhäruktja mukthurrunana, yakana buku‐ruŋinyamaraŋala dhäruk waŋana, liŋgu giŋdhu Yitjakayayu ḻakaraŋala walalaŋgu ŋäthili yana, “Yakana mäkiri'‐witjurra walalaŋgu, ga yakana waŋiya buku‐ruŋiyinmaraŋa walalaŋgu. Ŋilimurrunydja dhuwala Garraywu yolŋu walala; ŋayipina yurru ŋilimurrunha walŋakumanydja,” bitjarra. Bitjanana liŋgu ŋunhi miriŋunydja ŋuli marrtjinya bala, ga waŋanha walalanha ritjan'thuna, beyaṉu‐wukunha bitjana, “Yaka nhuma mäkiri'‐witjurra Giŋ Yitjakayawu dhärukku; ŋayinydja yukurra dhuwali nhumalanha yana mayali'‐wilkthun warray. Be ŋayi yukurra waŋa ŋuli ḻakarama nhumalaŋgu, ‘Ŋayi yurru Garrayyu ŋilimurrunha walŋakumanydja,’ bitjanna, yurru bothinyarayŋuna dhuwali nhanŋu dhäruktja. Ŋarra dhuwala yindinydja bathalanydja wal'ŋu; yakana yurru ŋula waŋarryu nhumalanha walŋakuma dhipuŋuru ŋarrakalanydja goŋŋuru. Ŋarranydja yurru bumana yana nhumalanha, warrpam'nha dhawar'maramana.”
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>




Ga ŋayinydja Yitjayayunydja buku‐ruŋiyinmaraŋala dhäruk djuy'yurruna nhanŋu ŋuriki giŋgunydja bitjarra, “Dhuwalana Garraywuŋunydja dhäruk, bitjan ŋayi waŋanydja yukurra dhuwala gam'. ‘Yaka walala barrariyanydja ŋuriŋiyi dhärukthunydja ŋunhi ŋayi miriŋu giŋ yukurra waŋa ŋuli nhumalanha. Ŋarranha warray ŋayi ŋuli yukurra ŋunhi warku'yundja. Ŋarrapi yurru walalanha djuy'yun roŋiyinmarama bukmaknha yana, giŋnha ŋunhiyi ga miṯtjinha nhanbala; walala yurru gundupumana roŋi'‐ruŋiyirrina walalaŋgiyingalana wäŋalili, ga ŋunhalana ŋarra yurru bumanydja ŋanya walŋanydja nhanŋu dhawar'marama,’ bitjarra God waŋananydja.”
<range>
<range>
Ga wiripunydja ŋayi ŋuriŋi miriŋuyu giŋdhu djuy'yurruna djorra' dhärukmirri djunama giŋ Yitjakayawu, ga bitjan ŋayi ŋunhi yukurra waŋa dhäruktja gam', “Ŋarrapi dhuwala yindinydja bathalanydja, ga nhipalanydja waŋarr be bäyŋuna, ganydjarrmiriwnha ŋayi. Yakana ŋayi yurru walŋakuma nhumalanha. Ŋarrapi yana nhumalanha yurru buma dhawar'maramanydja.”
<range>
<range>
<range>
<range>
<range>
Warr‐way märraŋalana ŋayi Giŋ Yitjakayayunydja ŋunhiyi djorra', bala ŋayi marrtjinana djunama buku‐ŋal'yunaralilina buṉbulili, ga ŋunhalana ŋayi gurrunharanydja, bala ḻapmaraŋalanydja milmana Garraywalana, bala ŋayi bukumirriyaŋalana yukurrana bitjarra, “Garray, nhe warray wal'ŋu ganydjarr‐ḏumurrunydja, biyapulnydja‐wala garrwar; nhepina waŋganynha yuwalkŋunydja wal'ŋu waŋarr. Bukmak dhuwala miṯtji bäpurru ga bäpurru nhokiyingala yana goŋŋuranydja, liŋgu nhepiŋga waŋganydhu djäma dhuwala wäŋa munathany'tja ga ŋunha djiwarr'. Garray, ŋäka ŋarranha bukumirriyanharanydja, ga nhäŋana dhuwala djorra'na. Dhuwala ŋayi yukurra ŋunha ya' miriŋu Giŋ waŋa warku'yun nhuna. Ŋunhanydjayi miriŋu ganydjarr‐ḏumurrumirrina, ga guḻku'nhana walala ŋuli yukurranha ŋäthilinydja bunha wiripuwurrunhanydja bäpurru'nha, dhawar'‐dhawarmaranhana bunha ŋuli walalambala waŋarrnhanydja walalanha, bili walalambalanydja ŋunhi waŋarr walala goŋbuy walalaŋgiyinguŋu djämawuy, dharpa warray, ga be nhä warray, guṉḏa warray. Garray nhepi yana dhuwala walŋa‐ḏikṯiktja waŋarr, walŋakuŋa ŋanapurrunha nhokalay nhe ganydjarryu. Dhawaṯmaraŋana yana ŋanapurrunha ŋulaŋuru nhanukalanydja goŋŋuru, märr yurru bukmakthu bäpurru'yu ga bäpurru'yu nhämana, ŋunhi nhepi yana waŋgany yuwalkŋunydja wal'ŋu waŋarr,” bitjarra ŋayi Giŋ Yitjakaya bukumirriyaŋalanydja.
<range>
<range>
<range>
<range>
<range>
Bala bur‐way nhanŋunydja ŋunhala dhäwu' Giŋ Yitjakayawunydja ŋulaŋuru lili Yitjayawuŋunydja, bitjan ŋayi waŋanydja yukurra, “Dhäwu' nhuŋu dhuwala ŋayi Garrayyu wekaŋala, dhuwala gam' ŋarrakala, ‘Marŋgi ŋarra ŋurikiyi yätjkunydja Giŋgu ŋunhi ŋarranha ŋayi yukurra warku'yun ŋuli. Ŋarra yurru djuy'yunna‐wala ŋanya yana, ga buma rumbal‐winya'yunmaramana. Yaka yana yurru ŋayi marrtji ga gärri dhipalanydja wäŋalili, ga yaka yurru ŋula yolŋu burakirri walalaŋguŋu. Ŋarrapi yurru walŋakuma dhuwalanydja gay' wäŋa,’ bitjan ŋayi Garraynydja waŋa yukurra.”
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
Yuwalknha yana bitjarrayinydja walalaŋgu ŋunhala. Miriŋunydja ŋunhi nhinana marrtjina ŋula ḻiw'maraŋala walalaŋgala, wäŋaraŋalana yukurrana, bala marrtjina miriŋunydja ŋunhi murrmurryurrunana, bili rerrina walalaŋgu bunana ŋunhalayi; guḻku'na dhika yolŋunydja marrtjina murrmurryurruna, ga wäŋanydja ŋunhi warrpam' gungaŋala yolŋuyu ŋuriŋi rakunymirriyu, be‐nhaŋa ŋorranhara. Bala ŋayi ŋunhi giŋdja wirrkina barrarina dhika; dhunupa gaŋgathina ŋayi ŋuliŋuru wäŋaŋurunydja, bala yana gundupuŋala roŋi'‐ruŋiyinana walalaŋgiyingalana wäŋalili, bukmak yära ŋunhi walala walŋamirrinydja. Ga ŋunhiliyi nhanukalay wäŋaŋuranydja ŋuriŋi maṉḏa yothuyu maṉḏathu ḏarramuyu maṉḏa dharpuŋala mandjawakthuna ŋanya ŋunhiyi yätjnhanydja wal'ŋu giŋnha.
<range>
<range>



Godthunydja ŋäkula ŋanya ŋunhi ŋäŋ'thunaranydja, ga buku‐ruŋiyinmaraŋalanydja ŋayi waŋana Yitjayawalaŋukurruna, bitjarrana gam' waŋana. “Ŋarra ŋäkula nhuna dhä‐ŋäŋ'thunaranydja, ga nhäŋala ŋarra nhuna ganurunydja. Ŋarra yurru nhuna ḏäwalakumana, ga nhe yurru nhinayi yukurra walŋayi 15 dhuŋgarra ŋupan, yurruna nhe yurru rakunydhirrinydja.” Ga ŋayi Godthu walunydja balayi dhuḏi'yarrkmaraŋala, roŋiyinmaraŋalayi, märr‐gaŋga giṯmaraŋala, marŋgikuŋala ŋanya Yitjakayanha. Ga yuwalkthi dhika ŋayi ḏäwalathinanydja, yuwalknha wal'ŋu.
<range>
<range>
<range>
<range>
<range>
<range>
<range>


















Ga yuwalk warray yolŋu walala Djudanydja yaka malthurruna Garraywu; walala yukurrana djämanydja mirithirrina yätjnha rom malanha, liŋgu walala malthurruna yukurrana Manatjawuna romgu. Bala Garraynydja waŋana, “Yindina marinydja yurru buna dhiyala Djurutjalamdja ga Djudanydja. Ŋarra yurru dhä‐ḏir'yunna Djurutjalambuynydja, bitjan yana liŋgu bitjarra ŋarra ŋunha dhä‐ḏir'yurruna Djamariyawuy ga Giŋ‐Wayapku miṯtjinha, liŋgu Manatjanydja dhuwala yätj yana yolŋu, bitjan Giŋ Wayap. Ŋarranydja yurru biḏiwiḏitjkumana dhuwalanydja yolŋunha walalanha, gonha'yunna yurru, bala wekamana ŋarra yurru miriŋuwalana; ŋunha miriŋunydja yurru marrtjina lili, ga märramana walalanha ga wäŋa walalaŋgu. Bitjandja ŋarra yurru, bili walala ŋunhi ŋarrakuwaynydja wal'ŋu yolŋu'‐yulŋu mirithinana yana yätjthina, ŋunhiyi yolŋu walala ŋunhi ŋarra walalanha dhawaṯmaraŋala beŋuru Yetjipŋuru.” Bitjarranydja yukurrana God waŋana.
<range>
<range>
<range>
<range>
<range>
<range>
Yo, ŋayi Manatjanydja giŋ yukurrana nhinana ga 55 dhuŋgarra ŋupara, ga bitjanana liŋgu ŋayi ŋuli djämanydja yätjnha yanana, bala ŋayi rakunydhinana, bala nhanukala gäthu'mirriŋuyuna dharapulnydja märraŋala ŋanya Waymandhuna.
<range>
<range>
Ga ŋayinydja Waymandja balanyara liŋgu yana yätj buŋgawa, bitjan nhanŋu bäpa'mirriŋu Manatja; ŋayi ŋurrkaŋala Garraynha ga bitjana warray liŋgu ŋayi ŋuli yukurranha buku‐ŋal'yuna ŋuriki nhäŋiniŋ'kunydja waŋarrwu malaŋuwu. Nhinananydja ŋayi yukurrana buŋgawa ga märrma' dhuŋgarra ŋupara, ga ŋuliŋurunydja bala nhanukala ŋuriŋi wiripu‐guḻku'yunydja djämamirriyu walalay miriŋuyu bumara warray ŋanya, rakunyguŋalana Waymannhanydja, bala walala nherrara dharapullilinydja nhanukala nhanŋu gäthu'mirriŋunhana Djotjayanhana.
<range>
<range>
<range>
<range>
<range>
<range>
<range>


Ga ŋunhi ŋayi Djotjaya wakindhinana liŋguna, märr ya' yawirriny'thinana, bala ŋayi waŋana ŋurikala ḏalkarra'mirriwala walalaŋgala bitjarrana, “Rrupiya walala märraŋa yukirriya yolŋu'‐yulŋuwala, märr yurru ŋilimurru biyapul dhuḻ'yun yuṯakumayi Godku Buṉbu. Ŋilimurru yurru buku‐ŋal'yun nhanŋu ŋamathama wal'ŋu yana.”
<range>
<range>
<range>
<range>
Ga yuwalkthi walala bitjarrayinydja, bala walala marrtjina rewal'yurrunana ŋunhi Buṉbu Godkunydja ŋamathaŋalayi, bala yana walala maḻŋ'maraŋala djorra'na, makarrmirrina dhärukmirrina ŋunhi Godku rom yukurrana waŋana ŋunhiliŋumi. Yo, märraŋalanydja walala, ga gäŋala bala ŋurikala giŋgalana, ga walalanydja waŋana bitjarra, “Maḻŋ'maraŋalanydja ŋanapurru dhuwala djorra',” bitjarra. Bala walala waŋanana marrtjina ŋunhi makarrnha dhäruknha malanha ŋurikala giŋgalana.
<range>
<range>
Ga ŋayi giŋdja wirrkina galŋa‐yätjthina ŋunhi ŋayi ŋäkulanydja ŋunhi dhäruk malanha, liŋgu yolŋuyunydja walalay baman' yana ŋäthili meṉguŋala; yakana walala yukurrana ŋayathaŋala ŋunhiyi rom malanha Godku. Ga ŋayi giŋdja waŋana bitjarrana, “Nhaltjanna yurru ŋilimurru yulŋunydja? . . . märr Godtja yurru yaka muka ŋilimurruŋgu ŋaramurryirri? Godthunydja ŋilimurrunha yurru dhä‐ḏir'yunna, liŋgu ŋilimurru yaka malthurruna yukurrana nhanŋuway waŋganygu.”
<range>
<range>
Bala ŋayi Garrayyunydja wekaŋalana dhäwuny'tja Giŋ‐Djotjayawuna ŋurikala dhäwu'mirriwala miyalkkala, waŋana bitjarrana, “Ŋarranydja dhuwala wirrkina ŋaramurryina ŋuriki yolŋu'‐yulŋuwu Djudapuyŋuwunydja, liŋgu walala ŋarraku ŋapa‐nherraṉminana bilyurrunana, bala yana buku‐ŋal'yurruna be nhäkuna wiripuŋuwuna waŋarrwu. Märr‐yuwalk yana ŋarra yurru dhä‐ḏir'yundja walalanha. Yurru yaka ŋarra yurru baḏuwaḏuyun walalanha dhiyaŋunydja‐wala ŋunhi nhe yukurra Djotjaya nhina walŋa mukthun ŋurruŋu giŋ walalaŋgu, liŋgu nhe mäkiri'‐witjun ŋuli yukurra ŋarraku dhärukku bitjan liŋgu, ga ŋapa‐nherraṉmirri nhokalay ŋunhi yätjku malaŋuwu. Yuwalk yana märr yuwalk ŋarra ŋäkulanydja nhuna bukumirriyanharanydja, ga dhuwala wäŋa yurru yukurra djingaryun ḻatju ŋanya wurrkurrum' ga mäwaya, ga yana liŋgu ga rakunydhirri nhe yurru, ga dhäŋuru ŋuliŋurunydja bala yurru bathalana wal'ŋu marinydja buna.” Bitjarrayina ŋayi Godthu ḻakaraŋala giŋgunydja.
<range>
<range>
<range>
<range>
<range>
<range>


Ga ŋayi giŋdhu buŋgawayu ŋuriŋi ga bukmakthu yolŋu'‐yulŋuyu dhäwu'‐nherraṉminana Godkalana, waŋana bitjarrana, “Ŋanapurru yurru malthunna, minawaŋnha bukmakku Godkalaŋuwunydja romgu, ga malthunna marrtji bala yurru nhanŋuwaynha yanana waŋganyguna.” Dhäŋuru ŋuliŋurunydja ŋunhi walala warrpam' be rewal'yurruna yäkthurrunana, warrpam'thurrunana ḏarrtjalkkuŋalana Godku Buṉbunydja, djalkthurrunana warrpam'thurrunana yanana bena‐wala ŋunhinydja malanha girri' ŋunhi ŋuriŋiyi girri'yu walala yukurranha ŋuli ŋäthili buku‐ŋal'yuna wiripuŋuwu waŋarrwu malaŋuwu ŋunhala Godkala Buṉbuŋura. Walala märraŋalanydja warrpam'thurruna yana, bukmak ŋunhi nhä malanha, maḏayin' malanha, ga gäŋalanydja, bala warraŋullilina dhawaṯmaraŋala, ga ḏaw'‐ḏawyurrunanydja, bala dhuŋgur'yurrunana gurthayuna; ga bitjarrayi liŋgu walala ḏaw'‐ḏawyurrunayi goŋbuynhanydja djämawuynha waŋarrnha walalanha, bala djalkthurruna ḏakaṉguŋalana. Ga bitjarrayi liŋgu walala djalkthurruna yarrkmaraŋala ŋunhi ḏalkarra'mirrinhanydja walalanha ŋuriki bothinyarayŋuwunydja waŋarrwu; yakana yana walala yurru biyapul gulŋiyirri Godkalanydja ŋunhanydja wal'ŋu Buṉbulili. Yo, ḻiw'maraŋalana ŋuliwitjarra wäŋakurrunydja, ḻiw'yunmaraŋalana yanana, warrpam'nha walala bukmaknha marrtjina yukurrana rewal'yurrunanydja; yakana yukurrana waŋgany dhärrana ŋunhiliŋumi, ŋunhi walala ŋuli yukurranha ŋunhili buku‐ŋal'yuna wiripuŋuwu waŋarrwu. Yo, dhawar'yunmaraŋalana yana walala yulŋunydja warrpam'thurrunana, liŋgu walala djälthina nhanŋuway yana waŋganygu Garraywuna, walala yukurra yurru buku‐ŋal'yun nhanŋuwaynha bukmakthu walalaŋgalay ŋayaŋuyu.
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
<range>
Ga ŋuliŋurunydja dhäŋuru, bala ŋayi giŋ Djotjayanydja waŋana bitjarrana, “Ŋilimurrunydja yurru dhuwala ḻuŋ'maranhamirri ŋunhamalana buŋgulwuna, ŋilimurru yurru guyaŋirri yukurra ŋurikina Ḻäy‐yuḻkthunmaranharawuna.” Bala walala bukmaknha yurrum'thurrunanydja, ga ŋunhilina waŋganyŋurana walala yukurrana nhinana, guyaŋina roŋiyinana, wokthurrunana Garraywu, märr‐yiŋgathinana ŋurikina ḻäy‐yuḻkmaranharamirriwuna.
<range>
<range>
Yo, ŋayi Djotjayayu ŋuriŋi giŋdhu djalkthurrunayi ŋunhi marrŋgitjnhanydja walalanha yolŋu'‐yulŋunha, bukmakkuŋalana yanana walalanha ŋayi yarrkmaraŋala beŋuru Djudaŋurunydja, liŋgu ŋayi ḏukṯukthina ŋunhi ŋayi yurru malthun romgu bukmakku yana wal'ŋu Godkalaŋuwu, bukmakku yana ŋunhi ŋayi maŋutji‐ḻaw'maraŋalanydja yukurrana Godku djorrany'tja. Yakana ŋula waŋgany marrŋgitj yolŋu yukurrana walŋa nhinana ŋunhili Djudanydja, warrpam'nha djalkthurrunana.
Yo, Djotjayayunydja yuwalk yukurrana märr‐yuwalkthina Garraynha bukmakthu nhanukiyingala ŋayaŋuyu ga ganydjarryu ga ḻiyayu; ŋayi minawaŋ yukurrana yana nhanŋuway yulŋunydja bukmakku ŋuriki romgu malaŋuwu ŋunhi Godthu lili goŋdhu‐wekaŋala Mawtjitjkala. Yurru Godthunydja yukurrana mukthurruna guyaŋina Djudapuyŋunhanydja, yakana ŋayi ḻiya‐dhumukthina yätj ŋunhi walala yukurrana djäma yätjkuŋala ŋäthili, liŋgu Djotjayawala bäpa'mirriŋuyu Manatjayu yätjnha mirithirrina yukurrana djäma ŋunhili ŋäthilinydja.
<range>
Yo, Garraynydja waŋana bitjarra, “Ŋarranydja yurru dhä‐ḏir'yunna Djudapuyŋunhanydja, wekama walalanha yurru miriŋuwana, bitjarra ŋarra ŋunhala Yitjuralpuyŋunha dhä‐ḏir'yurruna ŋäthili. Liŋgu dhuwalanydja Djurutjalambuynydja ŋarrakuwaynha yanana wäŋa; dhiyalanydja nhuma yurru buku‐ŋal'yun ŋarrakuwaynha yanana waŋganyguna.”
Yo, ŋunhi ŋayi Djotjaya liŋguna rakunydhina, bala nhanŋu gäthu'mirriŋuna Djawawatjnha wapthurruna dharapullili nhanukalanydja giŋdhina.
<range>
<range>
Yurru Djawawatjtja ŋunhi yaka ŋamakurru' giŋ, ŋayi djäma yukurrana yätjkuŋala yana, bitjarra nhanukala märi'muyu ŋäthili ŋunhala. Bala miriŋuna marrtjina lili, ga märraŋalana ŋanyapinyaynydja, bala djaw'yurruna Yetjiplilina, ga ŋunhalana ŋayi rakunydhinanydja. Ga nhanukala gutha'mirriŋuyuna Djuwakimdhuna dharapulnydja märraŋala nhanŋu, ga ŋayina giŋ yukurrana nhinana.
<range>
<range>
<range>
Bitjanana liŋguna ŋunhi Djudapuyŋuyunydja yolŋu'‐yulŋuyu ŋuli yukurranha wekanha buku‐ruŋinyamaranha yindina bathalana rrupiyanydja ŋuriki Yetjippuyŋuwunydja buŋgawawu giŋgu, yurru mukthurruna yana yukurrana ŋunhi Djuwakimdhunydja yätj yana yukurrana djäma‐a‐a, ŋayaŋu‐yätjkuŋala yukurrana Garraynha.
<range>
<range>




Ga ŋunhi ŋayi Djuwakim rakunydhinanydja, ga nhanŋu gäthu'mirriŋuna Djiwuyakinnha buŋgawayina, nhanukalanydja dharapullili wapthurruna.
<range>
<range>
Ga ŋayinydja Djiwuyakindja buŋgawa nhinana ḻurrkun' muka ŋupara ŋaḻindi, yurru ŋayi djämanydja mirithirrina wal'ŋu yätjnha, ŋayaŋu‐yätjkuŋala Garraynhana yukurrana, bala walalanydja marrtjina Nipukanitjawunydja miriŋu bunanana, nyäṉ'thurrunana walalaŋgu Djurutjalambuyŋuwuna; walala marrtjinanydja ŋunhi, bala nhinana wäŋaraŋalana ḻiw'maraŋalana, ḻiw‐ḏap ŋunhi Djurutjalamdja wäŋa. Ga nhinananydja walala ŋunhili, galkurruna walalanha yukurrana, gonha walala yurru ga marrya'thirri, ga yalŋgi'‐yalŋgithirrina bitjanna ganydjarrmiriwyirrina. Yo, nhäŋala walalanha yukurrana galkurruna, yurru Djiwuyakindja ŋunhiyi giŋdja ga nhanŋu ŋäṉḏi'mirriŋu ga yumurrku' wäŋgaŋala dhawa‐yawaṯthurruna marrtjina, bala wekanhaminanydja walalawuynha walala ŋunhi ŋurikalayi Bapilunbuyŋuwalanydja miriŋuwala.
<range>
<range>
<range>
<range>
Bala walala ŋunhi Bapilunbuyŋunydja marrtjina gärrinana Djurutjalamlilinydja, ga djaw'‐djawyurrunana warrpam'nha ŋunhi girriny'tja malanha, ḻatju'mirrinydja girri' malanha dhika ŋulaŋuru Godkala Buṉbuŋurunydja, ga ŋulaŋuru bala giŋgala wäŋaŋuru. Bala walala djaw'yurruna ŋanyapinyaynydja ŋunhi giŋnhanydja ga yolŋunha walalanha ŋunhi ḏilaknha, ŋurru'‐ŋurruŋunha, ga bukmaknha yana ŋunhi gandarr‐ḏilkurrunhanydja yolŋu'‐yulŋunha; ḏapṯapmaraŋalanydja bukmakkuŋala yana walalanha, bala gäŋala djaw'yurrunana walalanha balayina walalaŋgalaynha wäŋalili. Yurru walala ŋunhalanydja dharapullili nherrara Djiwuyakinguna ŋapipi'mirriŋunha Djitakayanhana yäkunha, ga ŋayina yukurrana djäka ŋurikinydja yolŋu'‐yulŋuwu ŋunhi walala yukurrana ŋunhala bäyma nhinana. Yurru Djitakayanydja yaka ŋamakurru' yana giŋ; bitjarrayi liŋgu ŋayinydja yukurrana djäma yätj, bitjarra ŋunhi ŋäthili walala wiripu‐guḻku'yu giŋdhu walalay yukurrana djäma yätj. Bala ŋayi Garraynydja mirithinana wal'ŋu ŋaramurryina yolŋu'‐yulŋuwu Djurutjalambuyŋuwunydja ga Djudapuyŋuwunydja, waŋana bitjarrana, “Ŋarranydja yurru djuy'yunna yana walalanha bena‐wala barrkumalana wäŋalili, yakana yana biyapulnydja walala yurru nhina yukurra dhiyala ŋarrakalanydja wäŋaŋura.”
<range>
<range>
<range>
<range>
<range>
<range>
<range>







Yo, wäŋanydja ŋunhi ḏaw'yurrunana warrpam'nha Djurutjalamdja liŋguna, bala ḏul'yurrunana walala ŋunhi Godkunydja Buṉbu ga giŋgu wäŋa, warrpam' ŋunhi bala' malanha nhämuny ŋunhiyi, ga ḏaw'yurrunanydja walala ḻoḻunydja ŋunhiyi Djurutjalambuy, bala marrtjina ŋorranana muṉguynha ŋunhiyi ḏaw'‐ḏawyunarana dhika. Ga bitjarrayi walala ḏapṯapthunmaraŋala bukmaknha yolŋunha walalanha, bala djaw'‐djawyurrunana bena‐wala barrkulilina wäŋalili. Yurru ḻurrkun'nha yolŋu'‐yulŋunydja ḏäpthurruna marrtjina ŋunhili bäymanydja Djudanydja, ŋunhina wal'ŋu yolŋu'‐yulŋu ŋurruwuykmirrina.
<range>
<range>
<range>
<range>
Walala Bapilunbuyŋuyunydja bukmaknha nhänydja malanha djaw'‐djawyurruna ŋulaŋuru Godkalanydja Buṉbuŋuru, dhawar'maraŋalana yana wiraŋguŋalana, yakana ŋula gonha'yurruna. Ga bitjarra liŋgu walala yolŋunhanydja ŋunhi ḏalkarra'mirrinhanydja walalanha djaw'‐djawyurrunayi, ga girri' malanha walalaŋgu bukmaknha bena‐wala djaw'‐djawyurrunana Bapilunlilina wäŋalili. Yakana yukurrana biyapul nhinana Djudiyapuyŋunydja yolŋu'‐yulŋu ŋunhili walalaŋgiyingalanydja wäŋaŋura; nhinananydja walala yukurrana ŋunhilina bäymana mulkuruŋurana wäŋaŋura, weyinŋumirrina; guḻku'na mirithirrina dhuŋgarranydja nhinana yukurrana walala ŋunhili wiripuŋurana barrkuna wäŋaŋura.
<range>
<range>
<range>
<range>
<range>
<range>
<range>
<range>














































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































Yo, Gunhu'wu Djuw mala yolŋu walala yukurrana nhinana weyinnha dhikana, ŋula nhämunha'na dhuŋgarra, ŋunhili wäŋaŋura yäkuŋura Bapilundja, bala ŋayi Godthu nherrara yuṯanhana buŋgawanha yolŋunha ŋurruŋukuŋala ŋurikiyinydja wäŋawu, märr yurru ŋuliwitjandhina buŋgawawala yolŋuwala, ŋayi yurru djämanydja yukurra ŋunhiyi bili dhukarr ŋunhi ŋayi dhä‐ŋäthili ḻakaraŋala djawarrkmirriwala yolŋuwala yäkuwala Djiramayawala. Yo, ŋayi Garrayyu wekaŋala guyaŋinyarawuy ŋurikalayi ŋurruŋuwala buŋgawawala, bala ŋayi nherrarana yuṯana rom. Yo, wukirrinydja ŋayi djorra'lilina ŋunhiyi dhäruktja, bala djuy'yurruna birrka'mirrililina wäŋalili ŋuriki yolŋu'‐yulŋuwuna ŋunhi walala yukurra nhina ŋunhili nhanukala wäŋaŋura.
Ga dhuwalana ŋunhi dhäruktja ŋayi djuy'yurruna gam'. “Dhuwalanydja gay dhäruk ŋarrakuŋu Djärutjkuŋu yäkuwuŋu, ŋunhi ŋarra buŋgawa ŋurruŋu dhiyaku Bapilunbuyŋuwu wäŋawu. Ŋayipi Gunhu' Waŋarryu Godthu djiwarr'wuyyu ŋuriŋi wal'ŋu, ŋayi nherrara ŋarranha dhipalayinydjayi ŋurruŋukuŋala. Ŋayi ḻakaraŋalanydja ŋarrakala bitjarra ŋunhi ŋarra yurru dhuḻ'yun biyapul wäŋanha buṉbunha ŋunhi nhanŋu ŋunhala Djurutjalam.
Ŋuli nhuma yurru Djuw bäpurru' ḏukṯukthirri roŋiyinyarawunydja, yana nhuma yurru roŋiyirrina balayi, ga yanana walala dhuḻ'yurrana biyapul yuṯakuŋa ŋunhiyi buṉbunha Garraywunydja, Yitjuralwalaŋuwu ŋuriki waŋarrwu, ŋurikina Godku ŋunhi nhuma ŋuli buku‐ŋal'yun yukurra ŋunhalayi Djurutjalam wäŋaŋura.
Ga walala yurru wiripu‐guḻku'yunydja guŋga'yunna ŋunhimalayi nhumalanha, rrupiyana dhika nhä malanha walala yurru wekama, guŋga'yundja ŋurikiyi buku‐ŋal'yunaramirriwunydja buṉbuwu dhuḻ'yunarawu.” Ga dhuwalayina ŋunhi dhäruk ŋayi buŋgawayunydja ŋurruŋuyunydja wal'ŋu djuy'yurruna.
Ga dhunupana yana walala ŋunhi yolŋu'‐yulŋunydja girri'‐ŋamathirrina marrtjinyarawuna‐wala‐yana, ŋurru'‐ŋurruŋu ŋunhi ŋaḻapaḻmirri wal'ŋu Djuda miṯtji ga Bindjaman ga ḏalkarra'mirri walala. Yo, bukmaknha ŋunhi walala ḏukṯuk marrtjinyarawu, girri'‐ŋamathinanydja walala, bala marrtjinana yana‐wala, märr yurru walala biyapul ŋal'marama dhuḻ'yun yuṯakuma ŋunhiyi Buṉbunha Godku.
Ga walalanydja ŋuruŋu wiripu‐guḻku'yunydja guŋga'yurruna walalanha bitjarra ŋunhimalayi, wekaŋala ŋatha ga wäyin ga ŋula nhä malanha mel‐wiḏi'mirri girri'.
Ga bitjarrayi liŋgu ŋunhi mel‐wiḏi'mirri banikin malanha ŋayi wekaŋala buŋgawayu walalaŋgala goŋlili, ŋunhiyi banikin' mala mel‐wiḏi' ŋunhi ŋayi buŋgawayu ŋurruthaŋala wal'ŋu djaw'yurruna ŋuliŋuruyi Buṉbuŋuru Djurutjalamŋuru. Bala walala gonha'yurrunana ŋunhiyi Bapilundja wäŋa, gäŋalana ŋunhiyi malanha girriny'tja mel‐wiḏi'mirrinydja. Marrtjinana walala yukurrana ga‐ga‐ga‐ga‐ga‐a‐a yana liŋgu‐u‐u, ga mulkana ŋunhiyi wäŋa Djurutjalam. Yo, ŋunhi walala mulkana Djurutjalamdja wäŋa, bala dhunupana walala ŋurru‐yirr'yurruna dhuḻ'yurrunana djäma ŋunhiyi Buṉbu buku‐ŋal'yunaramirrina; biyapul walala ŋunhi djäma ḏaw'‐ḏawyunara miriŋuwuŋu. Yo, djämanydja walala yukurrana bukmakthuna, märr‐ŋamathina yana dhika wal'ŋu; yana walala yukurrana wirrkina dhikana wokthurruna Garraywunydja dhiyaŋuna manikayyu gam'. “Garraynydja ŋunhi ŋamakurru' wal'ŋu dhika. Wirrki ŋayi yukurra märr‐ŋamathirri Yitjuralwunydja, ga bitjan liŋgu ŋayi yurru.” Yo, bukmakthinana walala ŋunhi yiŋgathinanydja yukurrana bena dhika rirrakay, wokthurrunana manapara Godkuna, liŋgu ŋunhiyi djalkirinydja ŋurikiy Buṉbuwuynydja liŋguna gurrunhanarana. Ga waŋgayŋuny'tja ŋunhi ŋäthiliŋunydja malanha ḏalkarra'mirri walala ŋäthinana yukurrana, ŋunhi walala nhäŋalanydja ŋunhiyi djalkiri biyapulŋuwuy nherraṉara, liŋgu walalanha guyaŋinyamirriyaŋala ŋuriŋiyi Buṉbuyu, ŋunhi nhaltjarra yukurrana dhärrana ŋäthili wal'ŋu dhapirrk dhika ŋanya. Ga waŋgayŋu'‐guḻku' yolŋu walala yukurrana nyä'yunminayi yana, ŋuruŋu ŋayaŋuyu djulŋithinyarayu, milkarriyu walala yukurrana ŋäthinanydja ŋunhi. Ga wiripu‐guḻku' bitjarrana liŋgu yatjunmina yukurrana yiŋgathina, galŋa‐djulŋithina goŋmirriyina, liŋgu ŋunhiyi wäŋa gungaŋala warrpam' rirrakayyu ŋuriŋi ganuruyu ga dhika nhäyu manikayyu miyamanarayu. Yurru wiripu‐guḻkuny'tja yolŋu walala yaka galŋa‐ŋamathina ŋuriŋiyi, walala Djamariyawuynydja bäpurru' ga wiripu bäpurru' mala ŋunhi walala yukurrana nhinana ŋunhili galki Djurutjalam wäŋaŋura, walala ŋaramurrthina wirrkina; yaka walala ḏukṯuk ŋuriki Djuwwu yolŋu'‐yulŋuwu, walala yurru ḏälkuma djäma ŋunhiyi Godkunydja wäŋa. Bala walala yana marina djäma walalaŋgu Djuwwunydja, bitjarrana liŋguna yukurrana djäma marina, yana liŋgu‐u‐u, bala walala ŋunhi Djuwnydja ḏaḏawyurrunana ŋuliŋuru ŋunhi djämaŋuru, yakana walala dhawar'maraŋala Buṉbunydja ŋunhiyi. Yo, nhinananydja walala yukurrana weyinnha yana, ŋula nhämunha'na dhuŋgarra buṉbumiriwyaŋalanydja, yana liŋgu‐u‐u ga märrma'yu yolŋuyu dhäwu'‐gänharamirriyu maṉḏathu waŋana marrtjina yolŋu'‐yulŋunhanydja bitjarrana, “Yakana dhuwalanydja ŋamakurru'. Ŋilimurrunydja yolŋunydja mala yukurra nhina ŋamakurru'ŋura muka yana wäŋaŋura malaŋuŋura, yurru ŋunha Godkunydja Buṉbu yukurra dhärra ḏaw'yunara. Gul' ŋilimurru go, djämana yana, bala dhawar'maramana.” Bala walala yana ŋuriŋi yolŋu'‐yulŋuyunydja mäkiri'‐witjurrunana, djämana dhikana yana wiṯthurrunana, yana liŋgu‐u‐u, ga dhäkay dhawar'yunmaraŋala ŋunhiyi Godku Buṉbunydja. Ga bukmak ŋunhi yolŋunydja walala yukurrana waŋgany‐manapanminana, bala wokthurrunana wirrkina dhika, buku‐ŋal'yurruna yukurrana ŋunhiliyi Gunhu'walana Buṉbuŋuranydja. Yo, ga ŋunhalayi barrku wäŋaŋura Bapilun, yuṯa buŋgawa yukurrana nhinana, yäku Giŋ Wätatjuki, ga guŋga'yunamirrinydja nhanŋu Djuwna yolŋu yäku Yitjura. Yo, ŋunhiyi Yitjuranydja yäku yolŋu, ŋayi ŋuli yukurranha märr‐ŋamathinya Godku mirithinya wal'ŋu yana; bitjana liŋgu ŋayi ŋuli yukurranha maŋutji‐ḻaw'maranha yana Godku djorrany'tja marŋgithinya, ga bitjanayi ŋayi ŋuli marŋgikunha yolŋunhanydja walalanha yana, ŋunhinha malaŋunha Djuwnhanydja, ŋunhi walala yukurrana nhinana ŋunhiliyi Bapilun wäŋaŋura bitjanna liŋgu. Bala ŋayi ŋunhi buŋgawanydja wal'ŋu waŋana Yitjurawala bitjarrana, “Ŋuli ŋayi ŋula yol Djuw yolŋu ḏukṯuktja, ŋayi yurru marrtjina yana nhanukalaynha wäŋalili, bala ŋarra yurru gumurr‐wekamana nhumalaŋgala rrupiyanydja ga ŋula nhä malanha ŋamakurru' ŋurikiyi Buṉbuwunydja ḻatju'kunharawu, nhumalaŋgalaŋuwu Waŋarrwunydja. Ga nhe Yitjura yurru gämanydja walalanha marrtji, ga marŋgikuŋanydja marrtjiya ḻakaraŋanydja bala biyaka liŋgu Godkalaŋuwu romgunydja.”
<range>
<range>
<range>
<range>




























































































































































































Bala walala ḻaw'yurrunana, wapmaraŋalana girriny'tja marrtjina, ga wäyin walalambalay walala, ga dhika nhä malanha, bala marrtjina ḻuŋ'maranhaminana waŋgany‐manapanmina Yitjurawalana, bala waŋganydhinana malanydja dhut‐gay nhinananydja walala galki mayaŋ'lilina.





Bala ŋayi ŋunhiyi Yitjuranydja yolŋu waŋana ŋunhinhanydja walalanha yolŋu'‐yulŋunha ŋunhi walala yurru malthun nhanbala balayi Djurutjalamlili bitjarrana, “Ŋäthilinydja ŋilimurru yurru dhuwala nyilŋ'maranhamirri ŋilimurrunhawuy ŋilimurru, ga wekanhamirri Garraywala. Ŋilimurru yurru yana bukumirriyama yukurra ŋäŋ'thun ŋoy‐ŋathamiriwyu walalay. Ŋilimurru yurru marrtji dhuwala weyinmarama bala, ŋula nhämunha' ŋaḻindi yurru ŋupan. Ŋilimurru ŋäŋ'thun bukumirriyama Godnha, märr yurru ŋayi ŋilimurrunha Godthunydja gäma marrtji bala ŋamathamana yana.
Yakana ŋarra yurru ŋäŋ'thun guŋga'yunarawu ŋula yolnha yolŋunha, liŋgu ŋarra ḻakaraŋala nhanŋu ŋuriki buŋgawawunydja, ŋunhi ŋilimurruŋgunydja dhuwala God Waŋarr ganydjarr‐ḏumurru warray wal'ŋu, biyapul warray. Yana ŋilimurru yurru märr‐nherraṉmirri nhanukalaynha Gunhu'wala Godkalana, ga ŋayina yurru djäka marrtji ŋilimurruŋgu, ga gäma ŋilimurrunha walŋakumanydja, liŋgu ŋayi goŋmirriyamanydja ŋuli yukurra ŋunhinhanydja walalanha ŋunhi walala ŋuli märr‐nherraṉmirri nhanukala. Ga wiripunhanydja miṯtjinha ŋayi ŋuli dhä‐ḏir'yunna yana, ŋunhinhanydja ŋunhi walala ŋuli ŋanydjaḻa'yun ga ḏiltji nhanŋu wekama,” ga bitjarra ŋayi Yitjara waŋananydja.
Bala walala ŋunhiliyinydja bukumirriyaŋalana yukurrana ŋäŋ'thurrunana Godnha, wekanhaminana manapara nhanukalaynha dharraylili, ga yakana walala bulunydja ŋula beyaṉiyina. “Ŋilimurru marrtjina yana yurru, liŋgu Godthu yurru ŋayipi gäma ŋilimurrunha marrtji bala,” bitjarrana walala waŋananydja. Bala dhunupana yana ḻaw'yurrunana, marrtjinana‐wala.







Marrtjinanydja walala yukurrana walu‐ŋupara‐a‐a, ga munhakunydja ŋorrana gandarrŋura, bitjarrana liŋguna bala‐a‐a. Wiripunydja ŋuli ŋuriŋi manaŋgandhunydja ŋula nhäyu miriŋuyunydja yukurranha ŋuli nhänha ŋulaŋuruna yana gali'ŋuruna, yurru yakana walalanha ŋuli marrtjinya ga bunhanydja, liŋgu walala ŋunhi goŋŋura nhanukalaynha Gunhu'walana Godkalana.
Yo, marrtjinanydja walala yukurrana‐a‐a, yana liŋgu‐u‐u ga wäŋa ŋunhi mulkana Djurutjalam. Bunananydja walala märr‐djawaryurrunana dhika, bala walala nhinananydja ganydjarrnydja ḻurrkun'nha walunydja. Ga ŋuriŋi wiripuŋuyunydja ḏaykun'thu, dhunupana walala wäŋgaŋalanydja Gunhu'walana buku‐ŋal'yunaramirrililina Buṉbulili, ga ŋunhiliyinydja walala buku‐wurrparana Godnha, buku‐wekaŋalana manapara. Ga biyapul walala bathara mundhurr wäyinnhana Godku, bala wekaŋala dhika nhäna malanha girri'na ŋurikiyi buṉbuwuna ḻatju'kunharawu.
<range>
<range>
<range>




























































Yo, dhuwalanydja gay' dhäwu ŋunhi ŋayi Niyamaya yukurrana ḻakaranhamina ŋanyapinyay ŋayi, ŋayi ḻakaraŋalanydja bitjarra gam'. Ŋarranydja dhuwala yäku Niyamaya, ga nhinanhanydja ŋarra yukurranha ŋuli ŋunhala Bapilun, ga djämanydja ŋarra ŋuli yukurranha buŋgawawu wal'ŋu ŋurikiyyi wäŋawuywu.
Waŋganymirri wäwa'mirriŋu ŋarraku bunana Bapilun ŋunhala ŋulaŋuru Djurutjalamŋuru, wiripu‐guḻku'walaŋumirri galki ŋayi bunananydja, ga dhunupana ŋarra dhä‐wirrka'yurrunana walalanha bitjarrana, “Wanhana wäŋanydja ŋunhi Djurutjalambuynydja? . . . Manymakka wäŋanydja? Yolŋunydja walala ŋamathama yukurra nhina? . . . ŋunhinydja walala ŋunhi walala wäŋa‐roŋiyina yukurrana ŋäthili Bapilunŋuru?”
Bala walalanydja ŋarraku buku‐yalkyalkthurruna, bala yana ḻakaraŋala bitjarrana, “Wäŋanydja ŋunha yakana manymak; dhakaṉnha yukurra djingaryun. Yolŋunydja walala ŋunha nhina yukurra ganydjarrmiriwnha, galŋa‐yätjthirrina yukurra nhina, ga ḻoḻunydja ŋunha bukmak yana ḻiw'marama ḏaw'‐ḏaw, buḻŋu'na marrtji ŋorra.”
Ga ŋarranydja ŋäkula ŋunhi dhäwuny'tja ŋoynydja yätjthinana dhikana, galŋa‐warwumirriyinana wirrkina dhikana ŋuruku miṯtjiwu yolŋu'‐yulŋuwu. Bala ŋarra ŋäthinana gay' wiṯthurrunana dhika; wirrkina ŋarra ḏukṯukthinanydja walalaŋgu guŋga'yunarawuna. Nhinananydja ŋarra yukurrana ŋoy‐ŋathamiriwnha ḻurrkun' walunydja ŋupara, yana ŋarra yukurrana märryu‐ŋupara märrliliyaŋala ŋunha yolŋu'‐yulŋunha.
Ga bitjarrana ŋarra yukurrana bukumirriyaŋalanydja gam'. “Garray Waŋarr wal'ŋu, djiwarr'wuy nhenydja God. Biyapul nhe dhuwala wakin wal'ŋu yulŋunydja, ga dhärranydja ŋanapurru yukurra dhuwala bitjan rom‐wiyaṉiyirrina nhuŋu, liŋgu nhuŋu dhawu'‐nherraṉaranydja yurru yukurra dhärrana yana‐wala gupaḏalnha, ga bitjanna liŋguna nhe yukurra yurru märr‐ŋamathirrina ŋurikinydja walalaŋgu, ŋunhi walala märr‐ŋamathirri ŋuli yukurra nhuŋu ga dhäruk nhuna märrama.
Bitjanna liŋgu ŋarra ŋuli yukurra bukumirriyamanydja ŋuriki nhokalaŋuwu yolŋu'‐yulŋuwunydja, Yitjuralwunydja bäpurru'wu. Garray, ŋäka ŋarranha, ŋarrakuŋu bukumirriyanharanydja dhuwala. Garray bitjan ŋarra yukurra ḻakaranhamirri dhuwala yulŋunydja, ŋunhi ŋanapurru Yitjuralpuyŋuyu dhuwurr‐yätjkuŋala. Ŋuriŋi ŋarrakala märi'muyu dhuwurr‐yätjkuŋala, ga ŋarranydja bitjarra yana liŋgu dhuwurr‐yätjthinayi.
Yaka ŋanapurru djäma ŋamakurruny'tja wal'ŋu, ga yaka ŋanapurru dhäruk‐märraŋala ga rom, ŋunhi nhe gurrunhara ŋanapurruŋgu ŋuliwitjarra Mawtjitjkala nhokalaŋuwala djämamirriwala.
Garray, nhe ŋunhi waŋananydja Mawtjitjkala bitjarra, ‘Ŋuli yurru ŋarrakunydja yolŋu walala ḏiltji‐wekama ŋapa‐nherraṉmirri, ŋarranydja yurru yana djuy'yunna walalanha bena‐wala barrkuwatjkumana.
Ga ŋunhi walala yurru roŋiyirri nhanukala märr‐roŋiyirri ga ŋayathama ŋarraku rom, ga ŋarranydja yurru walalanha beŋuruyi barrkuŋurunydja wäŋaŋuru roŋinyamaramayi liliyi, bala nherraṉdja ŋarra yukurra walalanha ŋunhimalana wäŋalili dharapullili ŋunhi ŋarra nherrara walalaŋgu. Ga ŋunhalayinayi walala yurru yukurra buku‐ŋal'yundja ŋarraku.’ Bitjarraŋga ŋunhi nhe waŋananydja Garray.
Garray, ŋanapurrunydja dhuwala nhuŋuway djämamirri walala, nhuŋuway gal'ŋu yana dhulŋuŋu. Nhepi muka ŋunhi ŋanapurrunha dhawaṯmaraŋalanydja dhipuŋurunydja wäŋaŋuru, ga roŋinyamaraŋala Djurutjalamlilinydja, ŋuriŋi bili yana nhokalay ganydjarryu.
Garray, ŋarra yukurra märr‐ŋal'yun yulŋunydja nhokalay. Ga ŋäka ŋarrakuŋu dhuwalayi bukumirriyanharawuynydja, ga biyaka guŋga'yurrana ŋarranha, märr yurru gäthuranydja waluyu ŋunhi buŋgawanydja maŋutji‐wuyunna ŋarraku.” Ga bitjarrayina ŋunhi ŋarra bukumirriyaŋalanydja yukurrana, liŋgu ŋarranydja dhuwala ŋurikiyi buŋgawawu djämamirri ŋarra, ŋarrapi ŋuli ŋathanydja yukurra gäma ŋuriki buŋgawawunydja, ga gapu.
Ŋulaŋuru dhurrwaraŋuru ŋarra biyapul marrtjina roŋiyinayi djämalili. Djämanydja ŋarra yukurrana, yurru bukunydja ŋarra mukthurruna yukurrana warwumirriyina.
Ŋayi Giŋdhu nhäŋala ŋarranha bukuna warwumirriyinyarana, bala yana dhä‐wirrka'yurruna ŋarranha bitjarra, “Way Niyamaya. Nhäku dhuwala nhe buku‐warwumirriyinanydja? Nhaltjarra nhe yulŋunydja? . . . rirrikthurruna? Nhäku nhe galŋa‐yätjthinanydja?” bitjarra.
Ga ŋarranydja ŋunhi beyaṉiyinana, liŋgu yaka dhunupa birrka'mirriwu yolŋuwu, walala yurru buku‐warwumirriyirri ŋunhala milma nhanukala Giŋgalanydja; ŋayinydja ŋuli dhunupa baymatthurru rakunyguŋuna ŋanya. Bala ŋarra waŋana ḻakaraŋalana bitjarra, “Warwuyurruna dhuwala ŋarra ŋarrakalayŋuwu miṯtjiwu. Ŋunha ya', Djurutjalamdja warrpam'nha wäŋanydja ḏaw'‐ḏawnha, yakana manymak.”
Bala ŋayi Giŋdhu dhä‐wirrka'yurrunana ŋarranha, “Nhäku nhe ḏukṯuktja? Nhaltjan ŋarranydja yurru nhuna guŋga'yun?” bitjarra. Ga dhunupana yana ŋarra bukumirriyaŋalana, ŋayaŋuyunydja yukurrana ŋäŋ'thurruna Godnhana,
bala yana ŋarra waŋana Giŋgalanydja bitjarrana, “Ŋarranydja ḏukṯuk nhe yurru djuy'yunna ŋarranha balayi Djurutjalamlilina, märr ŋarra yurru biyapul djäma dhuḻ'yun yuṯakumayi wäŋa ŋunha.”
Bala ŋayi Giŋdja waŋana yuraŋalana ŋarraku yana, “Gatjuy marrtjiyana. Ga wiripunydja ŋarra yurru gathan nhuŋu djorra', märr nhe yurru marrtjinydja‐wala goŋ‐djorra'mirrinydja walŋana yana,” bitjarra.
<range>
<range>
Yo, ŋayi wekaŋalanydja ŋarrakala ŋunhi yana liŋgu ŋunhi ŋarra ŋäŋ'thurruna ŋanya yukurrana, liŋgu Godtja galki yana ŋarrakala ŋayi, guŋga'yurruna marrtjina ŋarranha. Bala yana ŋarra marrtjinana, ga wiripu‐guḻku' yolŋu'‐yulŋu malthurrunanydja ŋarraku. Wäŋgaŋalanydja marrtjina‐a‐a ŋanapurru‐u‐u, yana liŋgu bur‐way bunana dhika gandarrŋura wäŋaŋura, bala walala yolŋu wäŋawuy ŋurikiy gulmaranhaŋga bini ŋanapurrunha, liŋgu yaka walala ḏukṯuk ŋarraku, ŋarra yurru yuṯakuma biyapul Djurutjalam wäŋa. Yurru ŋarranydja milkuŋala djorra' ŋurikiŋi Giŋguŋu, ŋunhi ŋayi wekaŋala ŋarrakala. Bala walala yuwalkthi nhäŋalanydja, bala ŋarranha djuy'yurrunana.
<range>
Ŋuliŋurunydja ŋanapurru marrtjinana yukurrana‐a‐a, yana liŋgu‐u‐u, ga ŋunhalayi bili nhäyika Djurutjalam bur‐way. Dhut‐gay nhinanana ŋarra ŋunhilina, nhinana galkunminanydja ḻurrkun' walunydja ŋupara.
Bala munhakuna dhika ŋarra gaŋgathirri, bala marrtji gayulnha, marrtji ŋarra yukurra yarraman'thu, nhämana marrtji ŋunhi ḻiw'maramana wäŋa ḻoḻuna ŋunhi, marrtji maḻŋ'maramanydja ŋarra warrpam' warray ḻoḻunydja ḏaw'‐ḏawyunarana, warrpam' buḻwaŋ'thunarana; yakana ŋula dhukarr ŋamakurru' yarraman'kunydja marrtjinyarawu.
<range>
<range>
<range>
Munhakumirrina wiripuŋuyuna waluyu, ŋarra ḻuŋ'maraŋala marrtjina ḏilaknha yana ŋurikiy wäŋawuy, bala ŋarra waŋanana walalaŋgala bitjarrana, “Wäy, mariŋuranydja dhuwala ŋilimurru yindiŋura yana, liŋgu dhuwalanydja gay' Djurutjalamdja wäŋa baḏuwaḏuyunarana warrpam'puynha. Gul' ŋilimurru ḏurryunna go, bukmakthu ŋilimurru yurru yana djämanydja rrambaŋi; ŋilimurru dhuḻ'yundja yurru ḻoḻu, biyapul yuṯakuma, märr yurru dhuwala wäŋa yukurra walŋa yurru yana djingaryun, ŋula nhämiriw marimiriw, ḻatju' yana bitjan liŋgu.”
<range>
Yo, ŋarra waŋananydja walalanha bitjarra, “Garrayyunydja dhuwala ŋarranha yukurrana bitjarra liŋgu guŋga'yurruna, ga bitjarrayi liŋgu ŋayi ŋuruŋu buŋgawayunydja guŋga'yurrunayi ŋarranha. Ŋayi ŋarranha djuy'yurrunanydja dhipalayi dhiyaku dhuḻ'yunarawunydja biyapulŋuwu.” Ga walalanydja waŋana bitjarra, “Gul' ŋilimurru, dhuḻ'yunna djämana, djäma yuṯakumayi, ḻiw'marama ŋilimurru yurru ḻoḻunydja gungamana,” bitjarra. Ga dhunupana yana walala girri'‐ŋamathinana yulŋunydja dhuḻ'yunarawuna ŋurikiyina ḻoḻuwuna.
Yurru ŋunhiliyi wäŋaŋura miriŋu marrtjina ḏäpthurruna, dhuwala walala yäku gam' Djanbalat ga Dapaya ga Gutjim. Yo, dhiyaŋuyi walalay miriŋuyu walalay ŋäkulana ŋanapurrunha, bala beyarrmakkuŋalana gitkitthunminana ŋanapurruŋgu. Bala walala waŋana bitjarrana, “Nhaltjan dhuwala nhuma yukurra yulŋunydja? Ŋunha buŋgawanydja ŋurruŋunydja nhumalaŋgu yurru maḏakarritjthirrina yana, liŋgu nhuma ŋapa‐nherrarana ŋanya ŋunhi buŋgawanhanydja.”
Yurru ŋarranydja buku‐wakmaraŋala walalaŋgu bitjarra warray, “Ŋunha ŋunhi djiwarr'wuynydja waŋarr wal'ŋu ŋanapurruŋgala warray ŋayinydja, galki warray; ŋayi warray ŋanapurrunha yurru guŋga'yun marrtji. Ŋanapurrunydja dhuwala djämamirri nhanŋu, ga dhuḻ'yundja ŋanapurru yurru dhuwalayi ḻoḻunha wäŋanha, yana liŋgu ga dhawaṯmarama ŋanapurru yurru. Dhuwalanydja gay' wäŋa Djurutjalamdja yäku yaka nhumalaŋgu. Yakana yana nhumanydja yurru nhina yukurra dhiyala wäŋaŋura.” Ga bitjarra ŋarra yukurrana ḻakaraŋalanydja ŋurikiyi miriŋuwunydja walalaŋgu. Yo, bukmaknha yolŋunydja walala ḏukṯukthina djämawuna, bala ŋarra barrkuwatjkuŋalana yana djämanydja malanha wekaŋala malalili ga malalili ga malalili bitjarra, walala yurru dhuḻ'yun marrtji ḻiw'marama ḻoḻu, wäŋanha gungama. Bala yana walala dhunupana djämana marrtjina miṯtjiyu ga miṯtjiyu ga miṯtjiyu, bukmakthu yana ḏarramuyu ga miyalkthu.
































Yo, ŋuriŋi miriŋuyu ga nhanukala ḻundu'mirriŋuyu walalay ŋäkula ŋanapurrunha, ŋunhi ŋanapurru djäma marrtji yuṯana dhuḻ'yun ḻoḻu gungama. Bala walala marrtjina, dharr‐way nhämanydja yuwalk warray, ŋanapurru djämanydja marrtji wiṯthun warray dhika, ga ḻoḻunydja ŋunhi ŋal'yunna marrtji, dhä‐mana'‐manapan marrtji bala. Bala ŋuriŋiyi miriŋuyunydja yolŋuyu walalay warku'yun warray waŋa, beyarrmakkuma warray ŋanapurrunha, ga yatjun waŋa bitjan warray, “Nhäŋga wiyaka ŋunhanydja? . . . ḻoḻu? Ŋunhanydja be nhä warray. Ŋunhi ŋayi wuŋgandja ŋuli ŋal'yurru, marrtji ḏaw'yurru warray ŋiniya?”
<range>
<range>
Bala ŋarra bukumirriyaŋala Godnha bitjarrana gam'. “Garray, mäkiri'‐witjurra walalaŋgu, ŋunha walala yukurra warku'yun ŋanapurrunha, ga waŋa yukurra ŋanapurrunha bitjan yanapi ŋanapurru yalŋgi'mirri, nhäŋiniŋ'mirri wal'ŋu. Garray, yana biyaka walalanhana yalŋgi'kuŋanydja nhäŋiniŋ'kuŋanydja, märr yurru ŋunhinydja ŋunhi walala yukurra ŋayathama nhä malanha yurru winya'yunna‐wala yana buwayakthirrina, djaw'yunna ŋula yolthuna. Garray, yaka bäy‐ḻakaraŋa ŋurikiyinydja ŋunhi walala yukurra djäma yätj gal'ŋu mirithirri, ḻakarama ŋanapurrunha yukurra yätjkuma, ŋunhi ŋanapurru yukurra dhuwala dhuḻ'yun nhuŋu wäŋa.” Bitjarrayi ŋarra yukurrana bukumirriyaŋalanydja.
<range>
Bala ŋanapurru mukthurrunana yana‐wala dhuḻ'yurrunana marrtjina ŋunhiyi ḻoḻunydja, djämana wirrkina yana walu‐ŋupara, ga yanana liŋgu ga galki ŋayi ŋunhi dhawar'yurrunana. Liŋgu ŋuriŋi yolŋuyu walalay yukurrana djäma mirithirri wuṉḏaŋarr wal'ŋu.
Ga walala ŋuriŋi miriŋuyunydja ŋäkula ŋunhi ŋanapurrunydja galki dhawar'yunna marrtji ŋuliŋuruyi, galki yurru ŋayi wäŋa ŋunhi Djurutjalamdja ḻoḻu gunganharanydja warrpam'thunarana dhawar'maranharana gal'ŋu, dhawaraŋ'miriwnha ŋula nhämiriwnha. Bala walala ŋunhi miriŋunydja walala mirithinana ŋaramurryina.
Walala marrtjina ga waŋana bitjarra, “Gul' ŋilimurru, ŋayathama ŋilimurru yurru ŋunha Djurutjalamdja wäŋa, bumana ŋilimurru yurru walalanha waŋganydhuna yana miṯtjiyunydja, märr yurru ŋayi dhuwala wäŋanydja dhumbal'yunaramirri yukurra dhärra märr‐wambunharamirri.” Bitjarra walala yukurrana ŋunhiyi miriŋunydja waŋanhamina.
Yurru ŋanapurrunydja bukumirriyaŋala warray ŋanapurruŋgalaŋuwala Godkalanydja Garraywalanydja, ga bitjarrana liŋgu yukurrana ŋunhi dhukarr‐nhänharamirrinydja dharraymirrinydja walala dhärrana yukurrana, gungaŋala yukurrana ŋunhiyi wäŋa ŋuriki miriŋuwu gumurr‐walkithinyarawu, bitjarra liŋgu walu‐ŋupara ga munhaku.
Yurru wiripu‐guḻkuny'tja ŋunhi ŋanapurruŋguway gal'ŋu yana miṯtji Djudapuyŋunydja märr‐yawaryurrunana; ga waŋana bitjarra, “Dhuwalanydja dhuwala djämanydja ḏäl bay', ḏälnha. Ŋanapurrunydja dhuwala marrtji djawaryunna gänharayu dhiyaŋu ŋonuŋdhunydja malaŋuyu, ga dhuwala dhukun'tja mukthun yana ŋal'yunmirri yukurra. Yakana ŋilimurru yurru dhawar'maramanydja,” bitjarra.
Yo, ŋuriŋi walalay miriŋuyunydja guyaŋina yanapi ŋanapurru dhuŋamirri, yaka ŋanapurru bini walalanha nhänha marrtjinyara lili. Walala yukurrana ŋamaŋamayurruna ga guyaŋina, yanapi walala yurru marrtji ga bumana ŋanapurrunha, bala djämana ŋunhiyi ḏaḏawmarama gulmarama.
Yurru bitjanna liŋgu ŋula yol marrtjinya ŋuli, ga ḻakaranha ŋanapurruŋgala nhaltjana walala ŋuli ŋuriŋi miriŋuyu ŋamaŋamayuna ga nherraṉa, nhaltjan walala yurru ŋanapurrunha buma.
Bala ŋarranydja dhunupana wekaŋalana ŋarrakalaŋuwunydja ŋarra yolŋu'‐yulŋuwu bunharaminyarawuynha girri' malanha, mandjawaknha ga galiwaŋnha, garana dhika nhäna malanha, ga dhärrananydja walala yukurrana goŋ‐garamirrina walala ŋurikimirrina, gunganhamirriyaŋala bitjarra ŋunhinha walalanha ŋunhi walala yukurrana djäma, dhawar'maraŋala yukurrana djäma ŋunhi.
Bala ŋarra nhäŋalana ŋarrakuwaynydja ŋarra yolŋu'‐yulŋunha ŋunhi walala barrarina, bala ŋarra waŋana ŋurikala ŋaḻapaḻmirriwala bitjarra, “Yaka walala barrariya, yana guyaŋiya ŋanyapinyaynha Garraynhana, nhäyinyara ŋayi ŋunhi, biyapul warray gal'ŋu wakin. Biyaka gumurr‐wunanhamiya walala, bunharamiya biyaka, märr yurru nhuma walŋakuma ŋunha yumurrku'nha nhumalaŋguway ga miyalknha, märr yurru ŋayi dhuwalanydja wäŋa walŋathirri.” Bitjarra ŋarra marrtjina ḻakaraŋalanydja ŋuripa ŋaḻapaḻmirriwanydja.
Ga walala ŋunhi miriŋuyunydja ŋuriŋi ŋäkula ŋunhi ŋanapurrunydja marŋgi ŋurikiyinydja walalaŋgalaŋuwu ŋamaŋamayunarawuywu ga nherraṉarawuywu ŋunhi guyaŋinyarawuywu, bala walala dharaŋarana ŋunhi ŋayinydja ŋanapurruŋgalanydja waŋarryu guŋga'yurruna warray ŋanapurrunha bitjarra liŋgu. Bala walala marrtjinana‐wala yana, gonha'yurrunana ŋanapurrunha, bala bukmaknha ŋanapurrunydja djämana marrtjina dhuḻ'yurruna ŋunhiyi wäŋanhanydja, ḻoḻunhanydja ŋunhi ŋal'maraŋalana.
Yo, munha‐ŋupana ga walu‐ŋupana wiripu‐guḻkuny'tja yolŋu walala ŋuli dhärranha marrtjinya, djäka yukurranha, mel'ŋu walala miriŋuwu, ga wiripu‐guḻku'yunydja yolŋu'‐yulŋuyu ŋuli djäma marrtjinya bala. Yurru girri'‐ŋamathinyayi walala ŋuli yukurranha miriŋuwunydja; waŋganydhunydja goŋdhu walala ŋuli djäma yukurranha, ga wiripuŋuyunydja ḏälkunha ŋuli gara ga mandjawak. Ga ŋayinydja ŋunhi yolŋu yiḏakimirrinydja, galki ŋayi yukurrana ŋarrakala yana nhinananydja, girri'‐ŋamathina dharraykunharawuna ŋuriki yolŋu'‐yulŋuwuna.
<range>
<range>
Liŋgu ŋarra waŋananydja ŋurikala yolŋu'‐yulŋuwalanydja bitjarra, “Dhuwala ŋilimurru yukurra barrku'‐barrkuwatj djämanydja yana.
Ga ŋuli nhuma yurru ŋäma rirrakay yiḏaki ḻoḻthunaranydja, bala galkithiyana marrtjiya giṯthurrana ŋarrakalana lili, liŋgu ŋilimurruŋgunydja God dhuwala warray, galki warray ŋayi ŋilimurruŋgala, ŋayi yurru baḏuwaḏuyun ŋunhiyi miriŋunhanydja.”
Bitjarrana liŋgu ŋanapurru djämanydja yukurrana beŋuru liŋgu goḏarr'ŋuru, ga yanana liŋgu‐u‐u ga walu‐gulŋiyinya ŋuli. Wiripu‐guḻku'yu ŋuli dhuḻ'yuna buṉbu ŋunhiyi ḻoḻu, ga wiripu‐guḻkuny'tja ŋuli dhärranha marrtjinya garamirri, gunganhamirriyanha ŋuli djämamirrinha walalanha.
Yo, ŋulinyaramirriyunydjayi waluyu ŋarra waŋana ḻakaraŋalanydja yolŋu'‐yulŋuwa bitjarrayi, “Nhuma yurru mukthun yana nhinanydja yukurra dhiyalaŋumi djinawa' yana wäŋaŋura ḻoḻuŋura munhakunydja, märr yurru ŋilimurru gunganhamirriyama dhuwala wäŋanydja munhaku ga walupuy.”
Ga bitjana liŋgu ŋarra ga ŋarraku guŋga'yunaramirri mala, yaka ŋanapurru ŋuli yupmaranha girri' ŋorranharawu, ŋanapurru ŋuli yana ŋorranhanydja bira'yuna yukurranha goŋ‐garamirri yana walala, girri'‐ŋamathinya bunharawuna ŋuriki miriŋuwuna.














































































































Bala ŋuriŋi yolŋuyunydja walalay mukthurrunana djämana marrtjina bala, yana liŋgu‐u‐u ga bukmak yana dhawar'maraŋala. Ŋunhi walala liŋguna dhawar'maraŋalana, ḻoḻunydja ŋunhi dhärrana yukurrana yuṯana ŋanya dhika, bala walala yurrum'thurrunana waŋganylilina, bukmaknha yana ŋunhi ḏarramuwurru ga dhäykawurru ga djamarrkuḻi', ga ŋunhalana Godkalana Buṉbuŋura walala bukmaknha yukurrana djingaryurrunanydja waŋganynha mala.
Bala yana Yitjurayunydja märraŋala djorra'na, bala maŋutji ḻapmaraŋalana, bala yana ŋayi marrtjina waŋanana bala, dhäruknha ḻakaraŋala Godku Romnha, ŋunhiyi liŋgu rom malanha ŋunhi ŋayi Godthu wekaŋala Mawtjitjkala ŋäthili. Beŋuru liŋgu munhakumirriŋuru ga yana liŋgu‐u‐u ga milmitjpayina ŋayi marrtjina waŋananydja, dhäruktja ḻakaraŋala ŋuliŋuru djorra'ŋuru, ga yolŋunydja walala yukurrana bukmak yana djingaryurruna ŋunhili waŋganyŋura, mäkiri'‐witjurruna yukurrana gurrum' yana ŋurikiyi Godkalaŋuwu romgu.
<range>
Yo, ŋunhi ŋayi Yitjurayu djorrany'tja ḻapmaraŋala, bala yana yolŋunydja walala ḏurryurrunana bukmaknha, bala djingaryurrunana, liŋguna walala yukurrana gatjpu'yurruna Garraywunydja maḻŋ'thunarawu ŋuliwitjan dhärukkurru.
<range>
Ŋayi Yitjuranydja waŋana marrtjina wokthurrunana Garraywu, Godnhana yindi ḻakaraŋala, ga yolŋunydja walala ŋunhi bukmak yana goŋ‐garrwarthina, bitjarrayi liŋgu wokthurruna yukurrana Garraywu, “Yuwalknha, yuwalknha,” bitjarra. Bala yana walala buku‐nyilŋ'thurrunana munatha'lilina, buku‐ŋal'yurrunanydja yukurrana Garraywuna.
Yo, ŋayi Yitjurayunydja waŋana marrtjina ḻakaraŋala dhäruk bala ŋuliŋuruyi djorra'ŋuru, ga walala wiripu‐guḻku'yunydja ḻakaraŋala warraŋulkuŋala mayali'na bala, marŋgikuŋala wal'ŋu marrtjina ḻakaraŋala ŋuriki yolŋu'‐yulŋuwuna, märr yurru yolŋuyu walalay ŋuriŋiyi miṯtjiyu bukmakthuna dharaŋan marrtji bala ŋäma, bala yana marŋgithirrina wal'ŋu yurru.
<range>
Bala walala ŋunhi yolŋunydja nyä'yunminana marrtjina, liŋgu ŋuriŋi Godkala dhärukthu walalanha ŋayaŋuna ŋunhana wutthurruna, ga wirrkina dhikana walala wuyunminanydja walalaŋguway walala yätjpuynha. Bala ŋanapurru, ŋarra Niyamayayunydja ga Yitjurayunydja ŋuriŋi ḏalkarra'mirriyu, ga ŋuriŋiyi marŋgikunharamirriyu walalay waŋana ŋunhi yolŋunha walalanha bitjarra, “Dhuwalana walu ŋunhi dharrpalnydja ŋilimurruŋgalaŋuwu Garraywunydja Godku. Yaka walala weyin nyä'yunmiya! Liŋguna ŋayi nhumalaŋgu yätjpuynydja bäy‐ḻakaraŋalana.”
Bala yana ŋuliŋurunydja ŋarra waŋana walalanha bitjarrana, “Nhiniyanydja walala ŋayaŋu‐djulŋithiya wal'ŋu. Ḻukiya ŋathanydja walala waŋganyŋura, ŋoy‐djulŋithiyana biyakana ya', ga rarr'yurrayi wiripuŋuwunydja yolŋuwu ŋunhi ŋayi dhäpark nhina yukurra. Yakana weyindja guyaŋinyamiya ga wuyunmiya, yana ŋayaŋu‐djulŋithiyana nhiniya, liŋgu Garraywalanydja ŋoy‐djulŋithinyarayu nhumalanha yurru ŋoy‐ḏälkumana.”
<range>
Bala yana ŋunhi yolŋunydja walala roŋi'‐ruŋiyinana marrtjina walalaŋgiyingalana wäŋalili malanyŋulili, goŋmirriyinanydja walala bena wirrkina dhika. Ŋunhalana walala ḻukana ŋathana yukurrana ga gapuna, ga biyapul walala rarr'yurruna marrtjina dhäparkmirriwanydja yolŋu'‐yulŋuwa ŋurruwuykmirriwanydja; ŋunhiyi yolŋunydja walala bukmaknha ŋoy‐djulŋithina bena dhika wiṯthurrunana, liŋgu walala marŋgithinana Godkunydja dhärukku, ŋunhi marrtjina walalaŋgu warraŋulkuŋala ḻakaraŋala, dharaŋanamirrina wal'ŋu.






Yo, ŋuriŋiyi bili waŋganydhu ŋupanayŋuyu ŋaḻindiyu, yolŋu walala birrka'mirri bäpurru Yitjuralnydja waŋgany‐manapanminana marrtjina ḻuŋ'maranhaminana, märr yurru walala yukurra nhina waŋganyŋura ŋayaŋuyu‐ŋupan bitjan, ŋoy‐ŋathamiriwyu walalay, yana milkuma walalaŋguway warwu nhä malanha ŋurikiy walalaŋgalaŋuwuy yätjpuy. Liŋguna walala barrkuwatjkunhamina ŋurikala mulku'‐mulkuruwalanydja yolŋu'‐yulŋuwala ŋunhi walala yaka marŋgi nhanŋu Garraywu, bala walala yukurrana dhaṯthunminanydja ŋuriŋina ḏälmirriyuna muwayakthu, ga muḻkurr walala yukurrana munatha'yuna dhalkaranhamina, yana milkunhamirri bitjan walalanhawuy walala, ŋunhi walala yuwalkkuŋala wal'ŋu ŋapa‐nherrarana ŋunhiyi yätjnhanydja mirithirrinydja dhuwurrnha, nyamir'yurrunana bitjarrana. Bala walala yukurrana dhärrananydja bukmakthinana wuyurruna bitjarrana, ḻakaranhaminana yukurrana walalaŋgalaŋuwuy yätjpuynha, ga bitjarrayi liŋgu walala yukurrana ḻakaraŋala yätj malanha walalaŋgalaŋuwu märi'muwunydja walalaŋgalaŋuwu, bitjarra wuyurrunana ŋuriki malaŋuwu.
<range>
Ga weyinnha märr djaka' ŋupara walala yukurrana nhinananydja ŋunhi, mäkiri'‐witjurruna bitjarrana, ŋunhi ŋayinydja yukurrana maŋutji‐ḻaw'maraŋala waŋana marrtjina ŋuliŋuru djorra'ŋuru rom ŋunhi Garraywu walalaŋgalaŋuwu Godku. Ga bitjarrayi liŋgu ŋuliŋurunydja dhäŋuru walala dharrana marrtjina waŋga'‐waŋgany, ḻakaranhamina marrtjina walalaŋguway walala yätj malanha nhanukala Godkala, waŋana marrtjina märrliliyaŋala bäy‐ḻakaranharawu walalaŋguway. Bala walala yukurrana buku‐ŋal'yurrunana ŋunhiliyi weyinŋumirrina wokthurrunanydja nhanŋu Garraywu.
Ga walalanydja yukurrana ŋunhi ḏalkarra'mirrinydja walala djinga'‐djingaryurrunana garrwar märr bala'palaŋura wal'ŋu, ga walala yukurrana bukumirriyaŋalanydja be warray, dhä‐warrwar warray wal'ŋu Godkala.
Ga wiripunydja waŋana yukurrana ŋuruku yolŋu'‐yulŋuwu bitjarra gam'. “Dhärriyana walala ga wokthurrana goŋmirriyaŋana Garraynha nhumalaŋgunydja Godnha. Wokthurranydja nhanŋu biyaka liŋgu yukirriya. Nhuma bukmak yolŋu walala wokthurrana nhanŋu yulŋunydja yäkuwunydja, liŋgu ŋayinydja yäku biyapul warray wal'ŋu, bathala warray, be‐wala birr djuḻkmarama yukurra wiripuŋunhanydja malaŋunha yäkunha.”
Ga walala yukurrana ŋunhiyi Yitjuralpuyŋunydja bäpurru' yolŋu walala bukumirriyaŋala bitjarra gam'. “Garray, nhenydja dhuwala God Waŋarr nhe, nhepi yana waŋgany. Nhe djäma djiwarr' ŋunha, ga nhä malanha ganyu' dhika nhä gäraklili. Ga bitjarrayi liŋgu nhe djäma munatha' ga gapu, ga bukmak nhä malanha ŋunhiliŋumiyi; bukmak nhä malanha djiwarr'wuynydja ŋunhi buku‐nyilŋ'thun yurru nhuŋuway waŋganygu, buku‐ŋal'yun yukurra nhuŋu.
“Garray God, nhenydja ŋunhi djarr'yurruna Yipurayimnha, liŋgu nhe maḻŋ'maraŋala nhanukalanydja, ŋunhi nhanukala ŋayaŋuyunydja ŋayi yuwalkkuŋala yana märr‐nherraṉmina nhokala. Nhe dhawu'mirriyaŋalanydja ŋanya wäŋa dhuwala Gaynanbuy; märr dhuwalanydja wäŋa yurru yukurra djingaryun Yipurayimgalaŋuwuna mala‐wunharawuywu ŋurikina gupaḏalnha‐wala. Ga bitjarrayi nhe ŋunhi dhawu'mirriyaŋala Yipurayimnhanydja, ga yuwalkthi yana nhe wekaŋalanydja dhuwalayi wäŋanydja ŋanapurruŋgu, liŋgu nhenydja God märr‐yuwalkmirri, ga djämanydja nhe ŋuli bitjan yana liŋgu, ŋunhi nhe ŋuli dhawu'mirriyama.
<range>
“Garray, nhe nhäŋala ŋanapurruŋgu ŋunhi märi'munhanydja walalanha, ŋunhi walala yukurrana burakina ŋayaŋu‐yätjthina dhika wal'ŋu ŋunhala Yetjip wäŋaŋura; nhe ŋäkula walalanha rirrakaynydja ŋäthinyaranydja,
bala nhe dhawaṯmaraŋalana yana ŋuliŋuru buŋgawawalanydja wal'ŋu goŋŋuru, ŋuriŋina nhokalay gal'ŋu bathalayuna ganydjarryu.
Nhe djäma dhukarr walalaŋgu, ga buḏapthurrunanydja walala marrtjinanydja yukurrana baṉḏanygurruna yanana, ga walalaŋgu ŋunhi miriŋunydja walala marrtjina ŋurru‐ḻupthurrunana ŋuriŋi gapuyuna.
Nhe gäŋalanydja yukurrana walalanha ŋuriŋi waŋupini'yu bala walupuynydja, ga munhakunydja ŋuriŋinydja nhe djarraṯawun'kuŋala dhukarr ŋuriŋina gurthayuna.
Nhe marrtjinanydja yarrupthurrunanydja ŋunhalana bukuŋura yäkuŋura Djäniyana, ga ŋunhalana nhe waŋananydja nhokalaŋuwala yolŋu'‐yulŋuwalanydja; nhe wekaŋala walalaŋgu ŋunhi manymak romdja ga marŋgikuŋala nhe walalanha nhaltjan walala yurru nhina ŋamathama wal'ŋu.
<range>
Wiripunydja walala ŋuli marrya'yinya, ga nhenydja walalanha ŋuli maranhu‐wekanha ŋathayu djiwarr'wuyyu, ga wiripunydja nhe ḻarryunmaraŋala gapu guṉḏaŋuru ŋulaŋuru walalaŋgu ḻukanharawunydja yukurranharawu. Ga waŋananydja nhe walalanha bitjarra, ‘Gatjuy, marrtjiyana walala, ga märraŋana ŋunhiyi wäŋanydja, ŋunhi ŋarra dhawu'mirriyaŋala nhumalaŋgu.’
Yurru ŋanapurruŋgu ŋunhi märi'munydja be rom‐ḏälthina warray, ŋayaŋu‐wuṉḏaŋarrthina warray, ga yakana walala dhäruktja ŋunhi märraŋala.
Yaka walala ḏukṯuk nhokalaŋuwunydja romgu, bala walala meṉguŋalana nhä malanha ŋamakurruny'tja, ŋunhi nhe walalaŋgu ŋäthilimirriyaŋala djäma. Yo, walala ŋunhi bitjarra garrwar‐ḻakaranhaminana, yakana walala ḏukṯukthina nhuŋu, bala walala djarr'yurrunanydja walalaŋguway walala ŋurruŋunhana, märr yurru ŋayi walalanha yukurra gäma balayi roŋinyamaramana Yetjiplilina wäŋalili, ŋunhimalayina wäŋalili garrpiṉminyarawuylilina. “Garray, nhenydja God manymak warray dhika, dhapirrk warray wal'ŋu. Nhe ŋuli bäy‐ḻakarama ŋanapurruŋgu nhä malanha yätjtja, liŋgu nhenydja God ŋunhiyi warray mel‐wuyunharamirri warray. Yaka warray nhe ŋuli ganan ga ŋapa‐nherraṉmirri ŋanapurruŋgu, liŋgu nhenydja God märr‐ŋamathinyaramirri yana, yaka nhe ŋuli waḏutjanydja ŋaramurryirri ŋanapurruŋgu.
Yo, ŋuriŋinydja ŋanapurruŋgala märi'muyunydja yukurrana djäma goŋdhu waŋarrkuŋala, bala walala waŋana bitjarrana, ‘Dhuwala warray gay' ŋanapurruŋgunydja waŋarr; dhiyaŋuyi warray waŋarryu ŋanapurrunhanydja yukurrana gäŋala beŋuru Yetjipŋurunydja dhawaṯmaraŋala.’
“Garray, nhunanydja walala yätj‐ḻakaraŋala warray yukurrana, yurru nhenydja ŋunhiyi mel‐wuyunaramirri God; yaka warray nhenydja walalanha gonha'yurruna ŋunhawala ŋanhdharklilinydja murrmurryunarawunydja.
Nhenydja yana djäka warray, gäŋala walalanha dhika ḻatju'kuŋala, wekaŋala marrtjina ŋathayu warray maranhu‐wekaŋala, ga gapuyu warray, ŋunhala ŋanhdharkŋuranydja wäŋaŋura ŋula nhämunha' 40 dhuŋgarranydja ŋupara. Ga yaka walalaŋgu girriny'tja ŋula nhänydja yätjtjina barr'‐barryurruna, ga yaka walalaŋgu djalkiri ŋula bul'‐bulyurruna, ga dhulku'mirriyina.
<range>
Ŋuriŋinydja nhokalanydja guŋga'yunarayu walala djuḻkmaraŋala warray miriŋunhanydja walalanha, bala walala djaw'yurrunana märraŋalana ŋunhiyi wäŋanydja ŋuliŋurunydja goŋŋuru ŋunhi ḏälmirriwalanydja gal'ŋu buŋgawawala walalaŋgala.
Ga bitjarra nhe walalanha miṯtji‐guḻku'kuŋalana yulŋunydja wal'ŋu, ga yana walala märraŋalana ŋunhi wäŋanydja, ŋunhi nhe dhawu'mirriyaŋala walalaŋgalaŋuwala märi'muwala walalaŋgala, bala walala bumarana baḏuwaḏuyurrunana ŋunhiyi buŋgawanhanydja walalanha. “Yo, ŋunhili wäŋaŋuranydja walala yukurrana ḻukanana ŋathanydja mirithinana dhikana wal'ŋu, ga yana liŋgu ga ŋuthara dhika wakinmirriyina gandarr‐ḏilkurruyina.
<range>
<range>
Yo, nhinananydja walala yukurrana galŋa‐djulŋithinana dhikana, liŋgu ŋuriŋi ŋathayu ŋamakurru'yu ŋunhi nhe walalanha maranhu‐wekaŋala, ga biyapul walala ŋunhi nhuŋu yolŋu'‐yulŋunydja gatjpaḻ'yurruna bilyurruna, yaka walala ḏukṯukthina nhokalaŋuwunydja romgu nhinanharawu, yana walala ḏiltjina‐wekaŋala nhuŋunydja. Ga ŋunhi ŋayi ḏalkarra'mirrinydja yolŋu waŋana bitjarra, ‘Way, roŋiyiya‐wala balayi Garraywala ŋilimurruŋgalaŋuwala,’ ga walalanydja bilyurruna, ga bumara warray ŋanya, murrkay'kuŋala warray.
Bitjarrana liŋguna yukurrana walala ŋunhi yätj‐ḻakaraŋalanydja nhuna, bala nhenydja yana walalaŋgala goŋ‐yarrkthurrunana, bala ŋayinydja ŋunhi miriŋuyunydja walalanha djuḻkmaraŋalana yana, bitjarra walalaŋgu walala miriŋunydja ŋurruŋuna, buŋgawana walalaŋgu ŋayi. Bala walala mirithinana yana galŋa‐yätjthinanydja, warwuyurrunanydja, bala märrliliyaŋala gawaw'yurruna nhokalana. Ga nhenydja ŋäkula walalanha, ga ŋuriŋi nhokala maŋutji‐wuyunarayunydja nhe wekaŋala ŋurruŋunhana walalaŋgu, ŋunhi ŋayi yurru walŋakuma walalanha ŋulaŋuru miriŋuwala goŋŋuru.
“Ga biyapul walala yukurrana nhinana ŋamathaŋala dhika wal'ŋu, ŋula nhämiriw marimiriwyaŋala, ga biyapul walala ŋanydjaḻa'yurruna, ga djäma yätjkuŋalayi biyapul nhuna, Garray. Bitjarrana liŋguna walala yukurrana rom‐yätjtjinanydja, djäma yätjnha yana, ga bitjarra warray liŋgu nhenydja walalanha yukurrana guŋga'yurruna warray, walŋakuŋala warray, ŋunhi walala bilyurrunanydja buku‐nherrara ga nyamir'yurrunana ŋunhi walalaŋgu yätjtja, ga gumurr‐roŋiyina nhokala.
Nhenydja liŋgu raypirri'yurruna waŋana walalanha bitjarra, ‘Märraŋa ŋarraku romdja, märr yurru nhe yaka muka rakunydhirrinydja.’ Yurru walalanydja bitjarra yindikunharamina warray, ŋal'maranhamina warray, ga nyinyaŋdhurruna warray nhokalaŋuwunydja romgu, bitjarra ŋayaŋu‐ḏälthinana walala, ŋayaŋu‐ḏälnha mirithirrina, ga yakana walala dhärukkunydja malthurruna.
“Bitjarra liŋgu dhuŋgarra‐watjtjina nhe yukurrana waŋananydja ŋurikala dhäwu'‐ḻakaranhamirriwalanydja, djawarrkmirriwalanydja yolŋu'‐yulŋuwala, bitjarra dharraykuŋala walalanha raypirri'yurruna, yurru yolŋunydja walala nhuŋu, walala mäkiri' warray dhaḻ'yunmina gunganhamina, yaka walala ḏukṯukthina ŋänharawu, bala ŋunhi miriŋunydja bäpurru' marrtjinana lili ŋurruthinana yana, bala bumarana walalanha marrtjina.
Garray, nhenydja mel‐wuyunaramirri warray, yaka nhe walalanha gonha'yurrunanydja Garray; nhenydja be‐wala gal'ŋu biyapul bathala, ga mel‐wuyunaramirri.
“Yo Garray, mirithirri yana nhe wal'ŋu bathala yulŋunydja Waŋarrnydja, nhenydja dhuwala rom‐wiyaṉiyinyaramirri yolŋu, ga biyapul gal'ŋu ganydjarr‐ḏumurru, bathala yana, ga bitjan liŋgu nhe yukurra dhawuny'tja ŋayathama baṯ bitjan, ŋunhi nhe nherrara ŋunhiyi dhawu' nhepi. Garray, guyaŋiya yulŋunydja ŋanapurrunha, ŋunhi ŋanapurru burakina yukurrana ŋayaŋu‐yätjthina wirrki wal'ŋu.
Dhunupa nhuŋu yulŋunydja Garray dhä‐ḏir'yunarawu bitjanarawuyinydja ŋanapurruŋgu, liŋgu ŋanapurruway yana dhuwurr‐yätjthina, yurru nhepinydja ŋanapurruŋgu God djambimiriw warray yana, märr‐yuwalkthinyaramirri warray.
Yaka ŋanapurrunydja mulkana nhuŋunydja rom, ga yaka ŋanapurru mäkiri'‐witjurruna ŋunhi nhe ŋanapurruŋgala waŋana.
“Garray, nhenydja ŋanapurrunha goŋmirriyaŋala warray dhika wal'ŋu, ga nhinanydja ŋanapurru yukurra ŋamathaŋala dhika wal'ŋu ŋunhili wäŋaŋura ŋunhi nhe wekaŋala ŋanapurruŋgu, yurru mukthun yana, yaka ŋanapurru gonha'yurrunanydja ŋunhi yätjtja malanha, ga yaka ŋanapurru yuwalkkuŋalanydja djäma.
Bala dhuwalana gay' dhiyaŋunydja‐wala ŋanapurru djämamirri ŋula yolkuna yana, dhiyalanydja gay' wäŋaŋura, ŋunhi nhe ŋanapurruŋgu wekaŋala dhuwala wäŋa.
Ŋunhana ya' wiripuna ŋurruŋu walala buŋgawamirri ŋanapurruŋgunydja, ga walalana yukurra ŋunha ŋathanydja ḻuka, ŋamakurruny'tja ŋatha gal'ŋu ŋunhi yukurra gurarrthirri dhiyala wäŋaŋura, liŋgu ŋanapurrunydja dhuwurr‐waḏatjtjurruna witjarr'yurrunana. Ga dhuwalana nhina ŋanapurru yukurra galŋa‐yätjthirrina, warwumirriyirrina dhikana, liŋgu walala yukurra bitjanna liŋgu ŋayaŋu‐yätjkumanydja ŋanapurrunha, ga manaŋirri walala yukurra bitjandhi bili ŋanapurruŋgu wäyin malanha dhika nhä.” Ga bitjarrayina walala ŋunhi yukurrana yolŋu'‐yulŋunydja bukumirriyaŋala Godkala.




























Ga dhäŋuru ŋuliŋuruyinayi ŋuriŋi yolŋuyunydja walalay rrambaŋithinana nherrara dhawuny'tja, wuṉḏaŋarrkuŋalana yanana, ga wukirrinydja walala djorra'lilina, ga ḏälkuŋalanydja walala mam'maranharamirriyuna girri'yunydja yäkumirri Godkalaŋumirrina. Ga dhuwalana dhawuny'tja ŋunhi walala nherrara gam'. “Ŋanapurru yolŋu'‐yulŋu Yitjuralpuyŋunydja bukmakthirrina yurru nhina yukurra ŋuriŋina bili romdhu waŋganydhuna yana Godkalana, ga yakana biyapulnydja ŋanapurru yurru ḏaw'yun Godku romnha, ŋunhi ŋayi wekaŋala nherrara Mawtjitjkala. Ŋanapurru yurru dhäruktja märrama bukmakkumana yana Garraynha, ga ŋayathama ŋanapurru yurru baṯ bitjanna bukmakkumana nhanŋu romnhanydja.” Ga bitjarrayina walala yolŋu'‐yulŋuyu dhawu' nherraranydja yukurrana Garraywala.
<range>



































































































































































































































































































Ŋäthili baman' yolŋu yäku Djawup yukurrana nhinana wäŋaŋura Yotj, yurru ŋayi ŋunhi yulŋunydja ḻatju' dhika, rom‐dhunupa yana; ŋayi ŋuli yukurranha nhinanhanydja bitjanana liŋguna nhanukalaynha Godkalana romŋura, ga yarrkthuna ŋayi ŋuli ŋulaŋurunydja yätjŋurunydja romŋuru malaŋuŋuru.
Djamarrkuḻiny'tja nhanbala Djawuppa guḻku'na; walkur‐mäypamirrina ŋayi ŋunhi yolŋunydja, 7 ḏarramuwurrunydja ga ḻurrkun' dhäykawurrunydja,
ga wäyindja nhanbala dhaŋaŋnha mirithirrina, guḻku'na dhika buliki ga bembi malanha, ga gamul ga duŋ'ki. Yo, ḻukunydjana ŋayi ŋunhi ḏarramunydja, djuḻkmaramana yukurra wiripu‐guḻku'nha yolŋunha. Ŋayi ŋuli djäka nhanukiyingalaŋuwu djamarrkuḻi'wunydja manymakkunhana wal'ŋu, ga bitjana liŋgu ŋuli bukumirriyanhanydja walalaŋgu, märr Godthu yurru bäy‐ḻakarama walalaŋgu ŋula nhäpuy yätjpuy.
<range>
<range>
Ga ŋunhalanydja djiwarr'ŋura, waŋganymirriyunydja ŋurukuy djiwarr'wuy yolŋu walala marrtji withiyan Garraynha, waŋanharawu nhanŋu, ga ŋayi ŋurruŋu ŋunhi ŋäṉuk Satandja yäku malthundhi walalambala.
Bala ŋayi Garraynydja waŋa nhanukala Satangala bitjan, “Wanhaŋuru nhenydja dhuwala bunana?” Ga ŋayi Ŋänuktja waŋa buku‐ruŋinyamarama bitjan, “Ŋulaŋuru dhuwala ŋarra bay', munatha'ŋuru. Marrtji ŋarra ŋuli yukurra wirwiryun bala‐lili wäŋakurru ḻiw'marama.”
Ŋayi Garraynydja waŋana nhanukala bitjarra, “Nhäŋala muka nhe ŋarrakunydja yolŋunha? . . . Djawupnhanydja? Manymak ŋunhiyinydja ḏarramu, rom‐ŋamakurru'. Ŋayi ŋuli bitjan liŋgu märr‐ŋal'yundja ŋarrakuway yana, ga gupana‐wekama ŋuli yätjkunydja romgu. Yakana wiripunydja ŋula yolŋu rom‐ŋamakurru' bitjan ŋunhi ŋayi Djawup,” bitjan ŋayi Godtja Gunhuny'tja waŋa yukurra.
Ga ŋayi Ŋäṉuktja waŋa nhanukala “Yo‐o‐o?” bitjan. “Nhäku ŋayi Djawuptja buku‐ŋal'yun yukurra nhuŋu? Ŋuriki waŋganygu warray ŋiniya. Balathurru ŋayi nhuŋu yukurra buku‐ŋal'yundja, märr nhe yurru ŋanya ḻukunydjakuma ŋiniya.
Bitjanna liŋgu nhenydja ŋuli djäka nhanŋu ŋamathama, gungama ŋanya ŋurrwu'yunmarama, ga guŋga'yun nhe ŋuli ŋanya djämalilinydja malaŋulili, ga nhanbala wäyinnha ŋuli nhe gaŋmarama guḻku'kuma.
Ŋuli nhe balaŋu warrpam' baymatthurru, dhawar'maraŋu bukmak nhä malanha nhanbala marrtji ŋorra, ŋayinydja mak ŋuli ŋaramurryina nhuŋu ŋiniya, ga waŋi rom‐nyamir'yurruna nhuna.”
Bala yana Garraynydja waŋana nhanukala Satangala bitjarra, “Manymak. Gatjuy, nhe yurru djaw'‐djawyurrana ga buŋana warrpam' yana nhä malanha ŋunhi ŋayi yukurra ŋayathama, ŋunhi yana girri' malanha ga ŋula nhä nhokalanydja yurru goŋŋura, yurru yaka yana mulkiya ŋanya Djawupnhanydja, rumbalnydja ŋanya nhe yurru bäyŋu yana ŋayathama, ga buŋa ŋula nhaltjarra,” bitjarra ŋayi waŋana ḻakaraŋala Garrayyu. Bala bay'‐way gonha'yurruna ŋayi Satandhunydja Garraynhanydja, wiḏi'yurrunana.
Manymak. Ga ŋunhala munatha'ŋura ŋayi Djawup yukurra nhinana‐a‐a, yurru wawu ŋayi nhina yukurra, yaka ŋayi marŋgi ŋurikiyi ŋunhi nhaltjarra maḻŋ'thurruna ŋunhala djiwarr'ŋura. Nhinana ŋayi yukurrana‐a‐a, ga yaka weyindja, bala yana dhäwu'mirrina ḏo'yun nhanbala, bala ḻakarama dhäwu'na nhanŋu bitjan, “Way Djawup. Djäma ŋanapurru yukurrana ŋunha wäŋaŋura, munatha' buḻŋu'kuŋala marrtjina buliki'yu, bala ŋayinydja marrtjina miriŋu warray walala bunana ŋanapurruŋgu, bala yana djaw'‐djawyurruna warrpam'nha wäyindja malanha nhipala, dhawar'maraŋalana, ga nhuŋu djämamirrinhanydja walalanha bumara dhawar'maraŋala. Ŋarrapina waŋganynha dhuwala walŋathinanydja, dhäwu'na gäŋala nhuŋu,” bitjarra.
<range>
<range>
Ga ŋulinyaramirriyuyi liŋgu ga wiripuna ḏo'yurruna dhäwu'mirri, ga bitjarra yana liŋgu ŋayinydja ḻakaraŋala, “Way buŋgawa, miriŋu dhuwala ŋanapurruŋgu bunana ŋunhala, warrpam'nha djaw'yurruna nhuŋu gamulnydja malanha, ga bumara murrkay'nha djämamirrinhanydja walalanha nhipala. Ŋarrapina waŋganynha walŋathinanydja, bala ŋarra waṉḏina lili, dhäwu'na gäŋala nhuŋu.”
<range>
Waŋanaŋga ŋayinydja yukurrana ŋunhiyi yana, bur‐marrtjina wiripuna dhäwu'mirri, “Way buŋgawa,” bitjan. “Nhipala yumurrkuny'tja liŋguna murrmurryurrunana. Nhinana ŋanapurru yukurrana ŋunhala nhokala wäŋaŋura gäthura, ŋatha muka ḻukana yukurrana, bala ŋayinydja marrtjina wärrk warray ḏo'yurruna ŋanapurruŋgu, wutthurruna ŋunha balany'tja, warrpam'nha ḏaw'yurruna, ga dhä‐monyguŋala yumurrku'nhanydja nhipala bukmaknhana yana, ḏarramuwurrunha ga dhäykawurrunha, ga warrpam'nha walala murrmurryurrunanydja yana. Ŋarrapina waŋganynha walŋanydja djuḻkthurruna, bala waṉḏinana räli, dhäwuny'tja gäŋala nhuŋu.”
<range>
Ŋayinydja Djawuptja yana yukurrana nhinana ŋayaŋu‐yätjthina wirrkina, warwuyurruna manapara, bala yana ŋayi ŋuliŋurunydja gaŋgathirri, bala ŋurrkanhamirri munatha'lilina, märr‐ŋal'yunna yukurra Garraywuna.
Bitjan ŋayi yukurra waŋa bukumirriyamanydja gam'. “Maḻŋ'thurrunanydja ŋarra dhiyala dhäpark muka ŋula nhämiriw, ga rakunydhirrinydja ŋarra yurru dhäparkthi yana, goŋ‐wayŋu ŋula nhämiriw. Garray, nhepi ŋarranha ḻukunydjakuŋalanydja, nhe wekaŋala ŋarraku warrpam'nha, ga biyapul nhepi yana djaw'‐djawyurrunanydja, mel‐wumbuŋalanydja ŋarranha warrpam', bena‐wala dhawar'maraŋalana. Garray gay', ŋarranydja nhuŋu wokthunna yukurra dhuwala.”
Yo, Djawuptja bitjarrayi märr‐yuwalkthina Garraywu mukthurruna yana, bala yana märr‐nherraṉminana‐wala, yana wekanharaminana ŋanyapinyay ŋayi goŋlili Garraywala, ga yakana ŋayi rom‐nyamir'yurruna ŋula Garraynhanydja.
Ga ŋuliŋurunydja dhurrwaraŋuru, ŋunhala djiwarr'ŋuranydja ŋurukuy bäyma yolŋu'‐yulŋuyu djiwarr'wuyyu withiyan Garraynha biyapul, ga ŋayi Satandja malthun biyapul walalambala.
Bala ŋayi Garrayyunydja waŋa dhä‐wirrka'yun ŋanya Ŋäṉuknha, bitjan yana liŋgu bitjarra ŋunhi ŋäthili. “Wanhaŋuru nhenydja dhuwala bunana?” bitjarra. Ga ŋayi Ŋänuktja waŋa buku‐ḏaw'marama bitjan, “Ŋulaŋuru dhuwala ŋarra bay', munatha'ŋuru; marrtji ŋarra ŋuli yukurra wäŋakurru, wirwiryun marrtji buku‐ḻiw'marama.”
Ga ŋayi Garraynydja waŋa dhä‐wirrka'yun bitjan, “Nhäŋala muka nhe ŋarrakunydja yolŋunha? . . . Djawupnhanydja? Manymak ŋunhinydja ḏarramu, rom‐dhunupa. Ŋayi ŋuli bitjan liŋgu märr‐ŋal'yundja ŋarrakuway yana, ga gupana‐wekama ŋuli yätjkunydja romgu. Yakana wiripunydja ŋula yolŋu rom‐ŋamakurru' bitjan ŋunhi ŋayi Djawup. Mukthun yana ŋayi ŋuli yukurra märr‐ŋal'yun ŋarrakiyingala, bäyyi ŋunhi nhe ŋurrumiriwŋura bumara dhawar'maraŋala bukmak nhä malanha ŋunhi ŋayi yukurrana ŋayathaŋala.”
Bala ŋayi Satandja waŋana bitjarra, “Yurru ŋunha ŋayipinydja ŋamakurru' warray Djawuptja. Bäyyi warray ŋunhi ŋuli yolŋuwa nhä malanha winya'‐winyayun dhawar'yundja, ŋayinydja ŋuli ŋunhiyi yolŋu yaka warray ŋayaŋumirriyirri, yurru rumbal warray nhe ŋuli ŋanya ŋula mulkinydja, ŋunhi ŋuli ŋayi rirrikthurru ŋaraka ŋunha ga barrwaṉ, yurruna ŋayi ŋuli ŋula nhuŋu ŋaramurryinydja bäy, ga waŋi rom‐nyamir'yurrunydja nhuna.”
<range>
Bala yana Garraynydja waŋa nhanukala Ŋäṉukkala bitjan, “Manymak. Gatjala nhenydja marrtjiyana. Nhe yurru mulkiya warray ŋanya rumbalnydja, yana rirrikmaraŋa ŋanya, yurru yaka nhe yurru buŋa ŋanya rakunygunydja.”
Bala yana ŋayi Ŋäṉuktja marrtji dhawaṯthunna. Marrtjina ŋayi, bur‐way Djawuppana, bala ŋuliŋurunydja ŋayi Djawuptja rirrikthunna dhulku'mirriyirrina, djiraŋ'mirriyirrina ŋulaŋuru bili muḻkurrŋuru ga ḻukulili wapthun.
Nhinana yukurra ŋayi Djawup wirrkina dhika galŋa‐miḏikirrinydja, bala nhanukala miyalkthu withiyan ŋanya, ga waŋa ŋanya bitjan, “Way, Godthu nhuna dhuwalinydja rirrikmaranha yawungu. Nhäku nhe yukurra nhanŋu mukthundja märr‐nherraṉmirri? Ma', waŋiya rom‐nyamir'yurra ŋanya Godnha, bala rakunydhiyana.”
<range>
“Way, nhäna nhenydja dhuwala miyalk? . . . yätjnha? . . . bawa'mirrina?” bitjanna ŋayi Djawupthunydja waŋa. “Ŋunhi ŋuli Godthu wekama nhä malanha manymak ŋilimurruŋgu, ŋali yurru märrama yana nhanukuŋu ŋoy‐ŋamathirri. Nhäku ŋilimurru ŋuli rom‐nyamir'yun Godnhanydja, ŋunhi ŋuli ŋilimurrunha mariyunydja gumurr‐watjman?” Yo, Djawupthunydja yaka rom‐yätj djäma milma Godkala, yakana ŋayi ŋula rom‐nyamir'yurruna; mukthurrunana marrtjina bala ŋayi märr‐nherraṉmina nhanukiyingalana yana Godkalana.
Yo, ŋuriŋi Djawupkala ḻurrkun'thu ḻundu'mirriŋuyunydja walalay ŋäkula yätjnha dhäwu' Djawupkalaŋuwuy, ŋunhi nhaltjarra yukurrana nhanŋu ŋunhala, bala walala waŋanharaminana, “Ŋilimurru gul' marrtjina. Ŋilimurru ŋanya guŋga'yun, marrparaŋ'kuma ŋanya,” bitjanmirri.
Marrtjinydja walala bala‐a‐a, dharr‐way nhäma ŋanya Djawupnhanydja, ŋayi nhina djingaryun; gulkuruna walala dharaŋandja ŋanya bukunydja, ŋamumana walala ŋanya nhämanydja, yana bini ŋula yol wiripuna yolŋu, bala walala nyä'yunmirrina gay', bena nyä'yunmirri wiṯthunna nhanŋu.
Walala nhinanydja yukurra ŋunhili 7 walunydja ŋupan, yurru dhäruk‐mukthunna walala yukurra nhinanydja ŋunhi, yakana ŋula waŋanhamirri, liŋgu nhanukala rerriŋura.
Bala yana ŋayi ŋuliŋurunydja Djawup waŋana bitjarra, “Nhäkuŋga ŋarra dhawal‐wuyaŋinanydja? Yakana ŋarranydja ḏukṯuk ŋarra yurru nhina yukurra weyin dhiyala wäŋaŋura. Ŋarranydja ḏukṯuk rakunydhinyarawu, märr ŋarra yurru dhawar'yunna dhipuŋuru rom‐mäypaŋuru wäŋaŋuru,” bitjarra. Ŋuliŋurunydja dhurrwaraŋuru, bala yana walalanydja ŋunhi ḻundu'mirriŋunydja walala waŋana yukurrana Djawupkala, yurru weyinnha walala yukurrana waŋanhamina, dhä‐ḏälthinyaminanydja bitjarra, “Ma' nhe bilyurra biyakana yätjŋurunydja dhipuŋuru nhokalay romŋuru. Ŋunhi bini nhe yaka warray ŋula yätj djäma, ŋayi bini Godthunydja yaka muka nhuna rirrikmaranha, ga ŋula nhä nhuŋu mari bini maḻŋ'thunna yätj malanha yaka muka.” Yurru ŋayi Djawuptja waŋana bitjarra gam', “Yaka warray ŋarra ŋula rom yätj djäma. Godtja marŋgina ŋarraku, ŋunhi ŋarranydja ŋuli bitjan liŋgu malthun nhanŋuwaynha dhärukku, ga yuwalkkuma yana ŋarra ŋuli märr‐ŋal'yundja nhanŋu.” Yurru walalanydja ḻundu'mirriŋunydja walala nhanbala mukthun warray yana waŋa marrtji ŋanya. “Ma' bilyurrana biyakana nhokalay yätjŋuru dhuwurrŋuru, yurruna Godthunydja yurru guŋga'yun walŋakumanydja nhuna.” Bala yana ŋayi Djawuptja waŋana bitjarrana, “Yol balaŋu yolŋu djingaryun yurru ŋunhalanydja, ŋayi yurru waŋa ḻakarama ŋarranha Godkalanydja. Ŋarranydja marŋgina Godku ŋunhi ŋayi walŋa yana, ga ŋarranha ŋayi ŋuli walŋakumayi; ŋunhi yurru ŋunha bukuna mulka, ŋilinyu yurru djingaryun dhiyala munatha'ŋura. Dhuwala gay' rumbal ŋarra yurru winya'yundja rakunydhirrinydja, yurru barrwaṉ'mirriyu yana ŋarra yurru nhäma Garraynhanydja.” Yo, gulkuruna Satandhunydja bilmaraŋala gatjarr'yurruna ŋanya Djawupnha, gulkuruna; galŋa‐yätjthina warray ŋayi yukurrana yulŋunydja, Djawup, ga yaka ŋayi marŋgithina nhäyu ŋunhi bitjarrayi maḻŋ'thurruna, yurru yakayi yana ŋuli ŋayi waŋanha rom‐nyamir'yuna Godnhanydja, dhäwulnha. Yurru bitjanna liŋgu ŋunhiyi ḻurrkun'tja ḻundu'mirriŋu walala yukurra waŋana yana dhä‐ḏälthirrina. “Yana ŋayaŋu‐dhunupakunhamiya nhunapinyay nhe. Yaka yukirriya mukthurra marrtjiya yätjkurru romgurru,” bitjarra walala ŋuriŋi ḻundu'mirriŋuyunydja walalay, yana bini walala ŋanya yuwalk guŋga'yuna. Ga ŋuliŋurunydja Godnha ŋayipina waŋa Djawupku bitjan, “Dhiyaŋunydja‐wala ŋarrana dhä‐wirrka'yun nhuna yukurra, bitjan nhe yawungu ŋarranha dhä‐wirrka'yun. Ma' ḻakaraŋana ŋarraku go, yolthu djäma wäŋa ŋunha munathany'tja? . . . ga yolthu djäma ŋunha gapu moṉuktja? . . . ga ŋunha garrwar gärak? . . . Nheŋga? Yolthu djäma wäyindja binbarrmirriyaŋala? Ga yolthu djäma djarraṯawun'tja ga ŋunha munhanydja? Nhe marŋgi bukmakkunydja? Wanhaŋuru waltjaṉdja ŋuli buna? . . . ga wanhaŋuru gapu moṉuktja ŋuli marrtji yukurra? Ga yolthu ŋuli maranhu‐wekama wäyinnha wakinŋunhanydja, ga yumurrku'nha muṉguynha wäyinnha?” Bala ŋayi Djawuptja waŋa buku‐ruŋiyinmarama Godkala bitjan, “Garray nhepi muka ganydjarr‐ḏumurrunydja, ga nhepi marŋgi bukmakku. Nhepina yana waŋganydhuna ŋuli djäma biyapulnydja wal'ŋu ḻatjuny'tja rom. Ŋunhinydja dhäruk ŋunhi ŋarra yawungu waŋanha be nhä warray, mayali'miriw dhäruk; yakana ŋarra biyapulnydja yurru waŋa. Liŋguna ŋarra nhäŋalana nhunapinyaynha, ga ŋäkulana, bala yana ŋarra marŋgithinana ŋunhi ŋarranydja dhuwala be nhä nhäŋiniŋ', ga goramirriyirrina ŋarra yukurra dhuwala yulŋunydja ŋuriŋiyina malaŋuyu ŋunhi ŋarra nhaltjarra waŋana.” Bitjarra ŋayi Djawup waŋananydja Garraywala.
<range>
<range>



Ŋuliŋurunydja dhurrwaraŋuru ŋayi God waŋa ŋurikina walalaŋgu ḻurrkun'kuna Djawupkalaŋuwu ḻundu'mirriŋuwu walalaŋgu bitjan, “Ŋarranydja dhuwala ŋaramurryirri yukurra nhumalaŋguna. Nhumalaŋgunydja dhäruk be nhäna djarrpi'na, yaka nhuma yawungu ŋunhi dhunupa dhäruk waŋanha yukurranha ŋarranha.
Waŋiyanydja walala ŋunhi Djawupnhana, märr ŋayi yurru ŋäŋ'thun bukumirriyama ŋarranha nhumalaŋgu, märr ŋarra yaka muka nhumalanha yurru murr'maramanydja. Ŋayinydja ŋunhi waŋana yukurrana dhunupa warray dhika wal'ŋu dhäruk yana ŋarrakalaŋuwuynydja, yurru nhumanydja waŋana be nhäna yana dhäruk nhäŋiniŋ'nha ga yätjnha.”
Bala yuwalkthi ŋuriŋi ḻundu'mirriŋuyunydja walalay waŋana Djawupnhanydja, bala ŋayi Djawupthunydja waŋana ŋäŋ'thurruna, bukumirriyaŋala walalaŋgu Godnha; yana ŋayi walalaŋgu bäy‐ḻakaraŋalana ŋurikinydja ŋunhi walala yukurrana ḏäl dhäruk waŋana nhanŋu.
Ga ŋuliŋurunydja dhurrwaraŋuru ŋunhi ŋayi Djawupthu yukurrana bukumirriyaŋala ŋuriki walalaŋgu ŋunhi walala ŋanya ŋayaŋu‐yätjkuŋala, bala Godthunydja ŋanya wekaŋala biyapulnha wal'ŋu dhaŋaŋ wäyin ga djämamirrinha, ga ŋula nhä malanha, guḻku'na guḻku'na dhikana, dhaŋaŋnha wal'ŋu, ga baḏatjŋurana ŋayi dhika baḏarraŋ'thina rumbalnydja.
Ga ŋuliŋurunydja yapa'mirriŋu walala ga wäwa'mirriŋuna walala ḏo'yurruna nhanbala, gäŋalanydja mundhurr girri' nhanbala, ḻatju'mirrina ŋanyana dhika nhä malanha.
Yo, biyapul ŋayi Djawup ḻukunydjayinayi, dhaŋaŋnha dhikana wäyindja nhanŋu, buliki ga bembi ga gamul ga duŋ'ki dhaŋaŋnha dhaŋaŋnha biyapulnha, djuḻkmaramana yukurra, yakana balanyara bitjan ŋäthili ŋayi yukurrana ŋayathaŋala.
Ga bitjarra yana liŋgu Godthu wekaŋalanydja nhanŋu ŋulinyara yana liŋgu miṯtjinydja yumurrkuny'tja 7 ḏarramuwurru ga ḻurrkun' dhäykawurru, ga ŋunhiyi dhäykawurrunydja rumbal djana'mirrina walala dhika, dhapirrkmirrina wal'ŋu biyapulnha dhika; yakana ŋula wiripu‐guḻkuny'tja dhäykawurru balanyarayi rumbal ŋunhilimi wäŋaŋura bitjan ŋunhi nhanbala Djawuppa gäthu'mirriŋu walala.
<range>
<range>
Yo, Djawup nhinananydja yukurrana weyinŋumirrina dhikana wal'ŋu yana, yana liŋgu‐u‐u ga nhäŋala ŋayi yana nhanŋuway ŋayi gutharra'mirriŋunha walalanha ga walalaŋgu djamarrkuḻi'nha, yurruna ŋayi rakunydhinanydja maŋutji‐marŋgina.
<range>


























































































































































































































































































































































































































































































































































































































































































































































































































































































































































































































































Yol dhika yolŋu galŋa‐ŋamathirrinydja yukurra? Yolŋu yurru galŋa‐ŋamathirrinydja yukurra, ŋunhi ŋayi yurru yakana ŋula mäkiri'‐witjun ŋuriki rom‐yätjkunydja yolŋuwu, ga yakana ŋayi yurru malthun yätjmirriwunydja, ga yakana ŋayi yurru ḻunduthirri ŋuriki walalaŋgu ŋunhi walala ŋuli yukurra warku'yun Godnha.
Yo. Ŋunhiyi yolŋu galŋa‐ŋamathirrinydja yukurra, wirrkina goŋmirriyirri, ŋunhi ŋayi ŋuli yukurra girrirriyun Garraywalaŋuwu romgu munha‐ŋupan ga walu‐ŋupan; Bitjanna liŋguna guyaŋirrinydja ŋayi ŋuli yukurra Gunhu'wuna dhäruk.
Liŋgu ŋayinydja ŋunhiyinydja yolŋu balanyara bitjan dharpa ŋunhi ŋuli djingaryun galki gapuŋura. Ŋunhiyi dharpa ŋuli bitjanna liŋguna borummirriyirri, ga man'tjarrnydja malanha ŋunhiyi dharpa yakana ŋuli dhika galaḏa'yun. Ga balanyarayina ŋayinydja ŋunhiyinydja yolŋu ŋunhi ŋayi ŋuli yukurra dhärra Garraywala romŋura; Dhuwurr‐djulŋina balanyarana ya' yolŋu, liŋgu nhä ŋayi ŋuli warkthun, ŋayinydja yurru nhanŋu ŋanydjaḻa'yundja maḻŋ'thun ŋamakurru'na yanana.
Yurru yätjmirrinydja yolŋu'‐yulŋu yaka balanyarayi bitjan walŋamirri dharpa; Walalanydja ŋunhi yätjmirrinydja yolŋu balanyarana bitjan räwak mulmu ŋunhi ŋuli watayunydja bo'yun ya', bala buṯthunmaramana, winya'yunmaramana.
Yo. Godthu boŋguŋu yätjmirrinhanydja yolŋunha walalanha warrkuḻuŋuna; Yakana walala boŋguŋu miṯtjiŋura nhini rom‐ŋamakurru'mirriwalanydja.
Liŋgu Garraynydja marŋgina ŋilimurruŋgu, ŋayi yukurra goŋ‐nherraṉmirri rom‐ŋamakuli'mirriwunydja yolŋu'‐yulŋuwu, yurru rom‐yätjmirrinydja yolŋu'‐yulŋu boŋguŋu winya'‐winyayurruna gupaḏalkuŋuna.
Nhäku warray walala ŋuli miṯtjiyu yolŋu'‐yulŋuyu nyinyaŋdhundja, ŋapa‐nherraṉmirrinydja nhanŋu Godku? Nhäku warray walala ŋuli waŋa bitjandja, “Ŋanapurrunydja yurru yukurra nhina ŋanapurruŋgala yana djälkurru ga guyaŋinyarakurru wal'ŋu.”
Walala ŋunhi ŋurru'‐ŋurruŋunydja buŋgawamirrinydja ŋuli waŋa bitjan, “Yakana yurru ŋanapurruwaynydja buku‐nyilŋ'thun ga dhäruk‐märrama ŋanya Garraynha, ga ŋunhinhanydjayi ŋunhi ŋayi djarr'yurruna be buŋgawa ŋanapurruŋgu ŋayi.
Yana ŋilimurru dhayaḻakunhamirrina, yänana wal'ŋu nhina yukurra. Yakana ŋanapurrunydja yurru nhina yukurra garrpiṉara Garraywuŋunydja wo ŋula yolkuŋu yolŋuwuŋu,” bitjan walala ŋuli yukurra waŋanydja.
Ga ŋayinydja Garraynydja ŋunha yukurra nhina nhanukalay ŋayi wäŋaŋura djiwarr'ŋura, nhämanydja ŋayi yukurra, bala gitkitthunna yana; bitjan ŋayi yukurra warku'yunna ŋunhinydja yolŋu'‐yulŋunha, ŋunhi walala ŋuli guyaŋirri yanapi walala yurru djuḻkthunmarama ŋanya Garraynha.
Bala ŋayi yurru waŋanydja nhanukalay ŋayi ŋuriŋi ŋaramurryuna, ga walalanydja yurru barrarirrina yanana.
Bala ŋayi Godtja yukurra waŋa bitjanna, “Liŋgu ŋarra nherrara buŋgawanhanydja yolŋunha gal'ŋu ŋunhala muka ŋunhi Djäyan bukuŋura, ŋayina yurru nhinanydja yukurra ŋurruŋuna ŋayi wal'ŋu bukmakkuna.”
Yo, ŋarra nhumalaŋgu yurru ḻakaramana ŋunhi nhaltjan ŋayi yukurra Godthu ḻakarama, ga waŋa ŋarrakalaŋuwuy, waŋanydja ŋayi yukurra bitjan, “Nhenydja dhuwalanydja gäthuna ŋarraku. Gäthuranydja waluyu ŋarra nhuŋu bäpa'mirriŋuyinana.
Ga waŋanydja nhe yurru ŋäŋ'thundja ŋarranha, ga ŋarranydja yurru nhuŋu wekamana miṯtjinhanydja bukmaknha yana; Bukmak ŋunha miṯtji ga bäpurru' yolŋu walala buku‐ḻiw'marama ŋunha munatha'ŋura wäŋaŋura, warrpam' nhuŋuway yana wal'ŋu.
Nhenydja yurru walalanha bitjan ḏaw'‐ḏawyunna ŋuriŋina ḏälyuna gal'ŋu dharpayu, ŋunhi walala yurru yakanydja dhäruk‐märrama nhuna; walala yurru ḏaw'‐ḏawyundja marrtji muṉguythirrina ŋuriŋi nhokalay goŋdhunydja bunharayunydja,” bitjarrana yukurrana Garray waŋananydja.
Yo, nhuma ŋurru'‐ŋurruŋu buŋgawamirri yolŋu walala, mäkiri'‐witjurra walala dhiyaku dhärukkunydja, ga marŋgithiya muka, dhiyaŋuyinydjayi dhärukthu ŋarra nhumalanha yukurra raypirri'yun waŋa.
Rom‐wiyaṉiyiyana biyakana Garraywunydja, ga märr‐ŋal'yurra nhanukalaynha;
Marr'‐marryurrana biyakana, ga nyilŋ'maranhamiyana nhanukala, märr yurru ŋayi yaka muka waḏutjanydja nhumalaŋgu maḏakarritjthirri, bala baḏuwaḏuyundja nhumalanha warrpam'thundja yurru. Yurru ŋayipinydja Garraynydja wal'ŋu ŋilimurruŋgu ŋurrwu'na, ŋayina yurru gunganhamirriyamanydja ŋula yolnha yolŋunha ŋunhi walala yurru marrtji nhanukalanydja, ga ŋunhiyinydjayi yolŋu yurru nhina goŋmirriyanharawuynha wal'ŋu yana Garraywuŋunydja.




























































Garray gay' marrkapmirri, nhe muka ŋanapurruŋgu Garraynydja, bukmak dhuwala munatha'ŋura ŋorra marrtji, nhunana yukurra mel‐ḻakarama; Ḻatju' dhuwala nhe yolŋunydja, Garray.
Dhuwali djiwarr'ŋura wokthun yukurra nhuŋu yana, ga yutjuwaḻa'mirrinydja yumurrku' yolŋu'‐yulŋu nhuŋu yukurra yana märr‐gorruma, wokthundhi nhuŋu ga ḻatju'‐ḻakarama. Nhinanydja nhe yukurra wuṉḏaŋarr yana wal'ŋu dhika, ga yakana yurru ŋula miriŋunydja marrtji galkithirrinydja, liŋgu nhe yukurra gulmaramana ŋula yolnhanydja ŋunhi ŋayi ŋuli nhuŋu ŋapa‐nherraṉmirri.
Wiripunydja ŋarra ŋuli bakuruma garrwar, bala nhämana ŋuli gäraktja ŋunhi nhokuŋu bokmanaranydja. Nhe bokmara ŋaḻindi ga ganyu' malanha, ga nherrara nhe walalanha gäraklili. Nhäma ŋarra ŋuli yulŋunydja, bala ŋarra ŋuli guyaŋirrina bitjan,
“Nhäku warray Garrayyu yukurra guyaŋirri ga ḻayḻayyun yolŋuwalanydja? Yolŋunydja dhuwala yutjuwaḻa'na, nyumukuṉiny'nha yana, yurru mukthun ŋayi ŋuli Garraynydja yolŋuwu djäka. Nhäyinyarana dhuwala ŋayi yolŋunydja?” Bitjan ŋarra ŋuli guyaŋirri.
Yuwalk muka nhe bokmara yolŋunhanydja, bala ŋurrulilina nhe ŋanya nherraranydja. Yolŋunydja dhuwala yaka nyumukuṉiny' nhokala maŋutjiŋura. Nhepina wal'ŋu biyapulnydja‐wala ŋurruŋu yolŋuwu, ga yolŋunydja ŋurruŋu dhiyaku malanyŋuwu ŋunhi nhe goŋ.
Goŋ‐nherraranydja nhe ŋanya yolŋunhanydja; Nhanukala yolŋuwala goŋŋura bukmak dhika ŋorra yukurra; boḏiny wäyin ga wäyin wakinŋu, buṯthunaramirri wäyin ga gaḻ'yunaramirri, ga gapuŋura guya. Bukmaknha yana nhe wekaŋala yolŋuwala dharraylili.
<range>
<range>
Garray gay', marrkapmirri, nhe muka ŋanapurruŋgu Garraynydja. Bukmakthu dhiyaŋu malaŋuyu nhuna yukurra mel‐ḻakaramana. Ḻatjuŋ'ka dhuwala nhe yulŋunydja, Garray.



































































Ŋuriŋi dhuwurr‐yätjmirriyunydja warku'yun yukurra ŋunhinydja rom‐dharraḏamirrinhanydja yolŋu'‐yulŋunha, yurru Godtja dhuwala balanyara bitjan ŋayi ŋurrwu'na ŋurikinydja yolŋu'‐yulŋuwu ŋurruwuykmirriwunydja gal'ŋu, ŋayi ŋunhiyinydjayi gunganhamirriyama yukurra walalanha.
Garray, ŋarranydja yukurra ŋäŋ'thun, ŋunhi nhe nhina yukurra ŋunha gay' bukuŋura Djäyan, nhe yurru walŋakuma Yitjuralnhanydja miṯtjinha, dhawaṯmarama walalanha beŋuru miriŋuwalanydja goŋŋuru yurru. Nhäna ŋunhiyinydjayi djulŋithinyaramirri yurru walu ŋuriki Yitjuralwunydja miṯtjiwu, ŋunhi nhe yurru Garray nhuŋuwaynha yolŋu'‐yulŋunha gämana lili, wäŋa‐roŋinyamaramana yurru walalanha.
Nyalmirinydja ŋunhinydja yolŋu ŋuli waŋa bitjanna gam'. “Wanhaka dhika ŋayi Godtja be? . . . bäyŋu warray dhika Godtja.” Yo, bukmak yolŋu walala djarrpi'mirrinydja yana wal'ŋu; Djämanydja walala ŋuli mirithirrina dhika yätjnha romdja, yakana ŋula yol waŋgany yolŋu ŋayi yurru djäma ŋamathama.
Yo, Garrayyunydja marrtji nhäma ŋulaŋuru djiwarr'ŋurunydja, lili djipmarama dhipala munatha'lilinydja wäŋalili, nhäma'‐nhama ŋayi marrtji bitjan yolŋu'‐yulŋunha ŋilimurrunha; Nhämanydja ŋayi ŋunhi marrtji ḻarrumanydja ŋuriki yolŋuwu ŋunhi ŋayi ŋuli djäma ḻiya‐djambatjthu gal'ŋu yana, ŋuriki wal'ŋu ŋunhi ŋayi yuwalkkuma yukurra djälthirri malthunarawu Godku.
Liŋgu bukmak yolŋunydja walala bilyurruna yukurrana ŋulaŋurunydja Godkalanydja, bukmakthinana gatjpaḻ'yurrunana dhuwurr‐djarrpi'yinana; Yakana ŋula waŋgany rom‐ŋamakurru'thinanydja Godkala maŋutjiŋura.
Ga ŋayi Garraynydja yukurra waŋa bitjan, “Nhä ŋunhanydja dhuwurr‐yätjmirrinydja yolŋu'‐yulŋu? . . . dhuŋamirri? Yakana ŋunha walala marŋginydja? Balanyarana ŋunha walala yätjmirrinydja ŋunhinydja yolŋu'‐yulŋu, bitjan walala marrtji bumana ŋarrakunydja ŋunhi yolŋu'‐yulŋunha, ga yakana walala ŋuli bukumirriyama ŋarrakalanydja.”
Yuwalk yana yurru ŋunhiyi dhuwurr‐yätjmirrinydja walala barrarirri dhika wal'ŋu, liŋgu Godtja galki yana wal'ŋu ŋurikalanydja walalaŋgala ŋunhi walala dhäruk‐märranharamirri walala nhanŋu.
Yo, Garray, yol yurru dhika nhina yukurra nhokalanydja buṉbuŋura? Yol yurru dhika buku‐ŋal'yun yukurra ŋunhala nhokalanydja bukuŋura Djäyandja wäŋaŋura?
Balanyara warray gam' yolŋu yurru nhina yukurra galkinydja gal'ŋu Godkalanydja, ŋunhiyi ŋunhi ŋayi yurru dhäruk ŋanya märrama gal'ŋu warrpam'thun yana, ga djäma ŋayi yurru bitjan liŋgu nhä ŋunhi ŋamakurru', ga yuwalk ŋayi yurru waŋanydja yukurra yuwalkŋu yana dhäruktja, yaka bothinyarayŋu.
Yaka ŋayi yurru waŋa yätjkuma ŋunha wiripuŋunha yolŋunha, ga yaka ŋayi yurru wiḏiyal‐gäma ŋuriŋi yolŋuyu; Yaka ŋayi yurru ŋayaŋu‐yätjkuma nhanukalay ŋayi dhärukthu.
Ŋunhiyinydjayi yolŋu rom‐dhunupanydja gal'ŋu, yakana ŋayi yurru galkithirri ŋurikalanydja yolŋuwala ŋunhi ŋayi yaka ḏukṯuk Godku, yana ŋayi yurru gananna ŋanya; Yurru ŋayi märr‐ŋal'yundja yurru ŋurikalana yolŋuwala ŋunhi ŋayi yukurra rom‐wiyaṉiyirri Godku Garraywu, ga dhäruk ŋanya märrama.
Ŋunhi ŋayi yurru ŋuriŋiyi yolŋuyu dhuwurr‐ŋamakurru'yu wekama yana guwarr, ga märramanydja ŋayi yurru ŋunhi yana liŋgu nhä ŋayi wekaŋala ŋäthili, ga yaka ŋayi yurru yukurra bothinyarayŋu dhäwu' ŋula nhä ḻakarama ŋurikala yolŋuwala mala‐yarr'yunaramirriwala yana ŋuriki rrupiyawu märranharawu. Yo, balanyarayinydjayi yolŋu yurru yukurra dhärra wuṉḏaŋarrnha wal'ŋu yana, yakana ŋanya yurru ŋula nhäyu galkinyamaramanydja, liŋgu ŋayinydja ŋunhinydjayi yolŋu gunganharawuynha Garraywuŋunydja.






Garray God, gunganhamirriyaŋa ŋarranha, liŋgu ŋarra yukurra märr‐nherraṉmirri nhokalay gal'ŋu yana; Nhepi ŋuli ŋarranha gämanydja ḻatju'kuma dhika.
Ŋarra ŋuli waŋa Garraywala bitjan, “Nhenydja dhuwala ŋarraku Garray; Bukmak nhä malanha ŋunhi ŋarra yukurra ŋayathama nhokuŋuway yana warrpam' ḻatju'mirri ŋanya dhika.”
Ŋarra yukurra märr‐ŋamathirri ŋurikinydja yolŋu'‐yulŋuwu ŋuli walala yukurra märr‐ŋamathirri nhuŋu; Yuwalk ŋarra yana ḏukṯukthirri yukurra nhinanharawu walalaŋgunydja galkiwunydja gal'ŋu.
Wiripu‐guḻkuny'tja yurru gulŋiyirri yukurra marilili, yindilili wal'ŋu, liŋgu mirithirri walala yukurra ḏukṯukthirri wiripuŋuwuna waŋarrwu. Ŋarranydja yurru yaka buku‐ŋal'yun yukurra walalaŋgalaŋuwunydja waŋarrwu, ga yaka yurru ŋarra mundhurr‐wekama ŋula nhä bitjan gulaŋ‐waṉḏinyamarama walalaŋgalanydja.
Garray, ŋarranydja ḏukṯuk nhuŋuway yana waŋganygu, nhenydja ŋuli marrtji rarryun bukmak nhänydja malanha ḻatju' dhika ŋarraku, ga dhuwalana gay' ŋarra yulŋunydja nhokala goŋŋurana.
Nhenydja ŋamakurru' wal'ŋu yana God, ga wekamanydja nhe ŋuli nhä ŋamakurru', ŋunhina liŋgu dhapirrkmirrina dhika wal'ŋu nhe ŋuli wekamanydja ŋarraku.
Ŋarra wokthun nhuŋu yulŋunydja Garray, liŋgu nhepi ŋuli gämanydja ŋarranha marrtji ŋuliwitjandja dhukarrkurru dhunupakurrunydja; munhakunydja ŋuli nhe ŋarrakala waŋa ŋayaŋuŋura ŋunha wal'ŋu, marŋgikuma ŋarranha marrtji bitjan nhäku malaŋuwu ŋamakurru'wu, ga dharraykuma nhe ŋuli waŋa ŋulaŋuru yätjmirriwalanydja.
Garray, bitjan warray liŋgu ŋarra ŋuli guyaŋirrinydja yukurra nhuna, ŋunhi nhenydja dhiyalami bitjan liŋgu ŋarrakala ŋuli galki. Galki yana nhenydja ŋarrakala, yakana ŋarranha yurru ŋula nhäyu galkinyamaramanydja.
Dhiyakuyinayi märrwu ŋarra yukurra djulŋithirrina yana wirrkina yulŋunydja, ga ŋayaŋunydja ŋarraku yukurra mirithirrina wal'ŋu goŋmirriyirri dhikana. Ga nhinanydja ŋarra yurru walŋana yana, gunganharayu ŋuriŋina nhokalaynha ganydjarryu walŋamirriyuna.
Nhe ŋarranhanydja yurru walŋakuma beŋuru rakunydhinyaraŋurunydja romŋuru, yaka nhe yurru ŋarranhanydja gonha'yun ŋunha ŋunhi rakunymirriwalanydja wäŋalili.
Nhe maḻŋ'maraŋala ŋarrakala dhukarr ŋunhi walŋamirrinydja, ga ŋunhalanydja ŋarra yurru nhina yukurra nhokalanydja galkina yana wal'ŋu, bena dhika goŋmirriyirrina ŋarra yurru, ŋayaŋu‐djulŋithirrina wal'ŋu. Ga ŋunhalanydja goŋŋura dhunupaŋuranydja nhokalaynydja ŋarra yurru nhina yukurra goŋmirriyirrina, gupaḏalnha‐wala yanana yurru.

































































Garray, ŋuriŋi nhokalanydja dhärukthu ŋarranha ŋuli marrtji marŋgikuma, liŋgu ŋarranydja dhuwala nhuŋu djämamirri. Ŋuriŋi nhokala dhärukthunydja ŋarranha ŋuli raypirri'yun, dharraykuma ŋarranha ŋula nhäŋuru yätjŋuru; Rarr'yundja nhe ŋuli ŋarraku biyapul wal'ŋu dhika, goŋmirriyama wal'ŋu ŋarranha, ŋunhi ŋarra ŋuli dhäruktja nhuna märrama.
Garray, wiripunydja ŋarra ŋuli rom‐waḏatjtjun nhuna, bitjan ŋarra yurru yaka dharaŋan ŋunhiyi. Rurrwuyurra ŋarranha Garray, ḏarrtjalkkuŋa ŋuliŋuruyi yätjŋurunydja dhukarrŋuru ga guyaŋinyaraŋuru, ŋunhi yukurra djuḻuḻ'yun ŋarrakala ŋorra ŋayaŋuŋura.
Mulkiya ŋarranha baṯ biyaka, märr ŋarra yurru yaka ḏukṯukthirri ŋuriki yätjkunydja. Gunganhamirriyaŋa ŋarranha biyaka Garray, märr yurru ŋarraku ŋayi yaka yätjtja buŋgawayirri, bala ŋarra yurru ŋuliŋurunydja nhina ŋula nhämiriwnha yana wal'ŋu, yakana ŋarra yurru djäma nhänydja ŋunhi yätj.
Garray, biyaka ḏarrtjalkkuŋa ŋarranha, märr yurru ŋarra waŋa yukurra ŋamakurru' yana dhäruktja malanha, ga guyaŋirri ralkthunara yana wal'ŋu, märr yurru ŋarrakala ŋuriŋi guyaŋinyarawuyyunydja ga dhärukthunydja nhunanydja galŋa‐djulŋikuma goŋmirriyama. Garray, nhenydja ŋarraku ŋurrwu', liŋgu nhe ŋarranha walŋakuŋala, märraŋala dhawaṯmaraŋala ŋuliŋuru yätjkalanydja goŋŋuru.

Nhäna ŋunha gäraktja? . . . ḻatju'na dhikana ŋiniya? Gärakthunydja ŋuriŋiyi yukurra ḻakarama Godnhana, nhäyinyara ŋunhi ŋayinydja Godtja ḻatju' wal'ŋu ŋanya dhika. Ŋayinydja ŋunhi goŋ‐djana'mirrina God ŋiniya? liŋgu gäraktja ŋunha nhanukuŋuway yana djämawuy.
Bitjan liŋgu walu‐ŋupan ŋayi gärakthunydja yukurra ḻakaramana Godnha, ga munha‐ŋupandja yolŋuyu walalay ŋuli gäraklilinydja bakuruma, bala marŋgiyirrina yukurra Godku, ŋunhi ŋayinydja mirithirrina wal'ŋu ḻatju'na dhikana ŋanyana.
Ŋunhayi gäraktja rirrakaymiriw yana, yakana ŋayi yukurra dhäruktja waŋa,
yurru yolŋu walala ŋuli buku‐ḻiw'marama marŋgiyirri Godku nhänharayuna yukurranharayu, ŋunhi walala ŋuli bakuruma gäraklili, ga nhäma; Birrka'mirriŋurana wäŋaŋuranydja yolŋuyu walalay ŋuli dharaŋanna ŋäma dhäwuny'tja, ŋunhi yukurra nhaltjan gärakthu ḻakarama Godnha.
Ŋunhayi gäraktja balanyara bitjan yindi wal'ŋu buṉbu djämawuy Godkuŋu ŋuriki waluwu. Bitjan liŋgu djaḏaw'yunarayunydja ŋayi ŋuli walunydja gaŋgathirri goŋmirriyirrina dhikana wal'ŋu, ŋayaŋu‐yiŋgathirrina ŋayi marrtjinydja ŋuli gärakkurrunydja bala, bitjanna bitjan ŋuli yuṯa ḏarramu ŋunhi waṉḏirri yukurra bata'yunaralili bala.
Marrtjinydja ŋayi ŋuli yukurra waŋganyŋuru gali'ŋuru, yana liŋgu ga ŋunhana bala gali'ŋura gärrinydja ŋayi ŋuli; Bala ŋayi yukurra waluyunydja ŋunhi ḻithanmaramanydja birrka'mirrina wäŋanydja, yakana yukurra waŋgany wäŋa ŋorra djuḻuḻ'yundja nhanukalanydja goŋŋuru.
Yo, Garraywunydja dhuwala rom ḻatju' warray ŋanya, dhapirrk warray dhika, balanyara warray bitjan buŋgaṯmarama ŋayi ŋuli ŋunha ŋayaŋu. Ŋilimurrunydja dhuwalanydja yolŋu'‐yulŋunydja, yaka ŋali marŋgi ŋuruku yuwalkŋuwunydja, yurru ŋuriŋi Garraywalanydja dhärukthu ŋali ŋuli marŋgiyirrina marrtji, bala ḻiya‐djambatjthirrina.
Yo, nhanŋunydja Garraywunydja dhukarr dhunupa warray yana, ga ŋunhinydja walala ŋunhi walala ŋuli marrtji ŋuliwitjandhi dhukarrkurru, nhinanydja walala yurru ŋayaŋu‐djulŋithirrina. Garraywunydja rom dhuwala ḏarrtjalk dhika wal'ŋu ralkthunara djeŋarra', bitjan yurru ŋuriŋi ḏarrtjalkkumana ŋilimurruŋgu ŋayaŋuna, märr yurru ŋali nhina mälkuma nhämanydja, bala marŋgiyirrina ŋuriki yuwalkŋuwunydja.
Yo, ŋamakurru' ŋunhi ŋali ŋuli rom‐wiyaṉiyirrinydja Garraywu; bitjanna liŋgu gupaḏalnha‐wala yolŋunydja walala yurru nhina dhäruk‐märranharamirrina yanana. Ŋayipinydja ŋuli Garrayyunydja djäma nhänydja ŋamakurru' ga dhunupa, ga gupaḏalnha ŋunhiyi dhäruktja nhanŋu yurru yukurra dhärra djambimiriwnha nhämiriwnha.
Yo, ŋunhinydja mel‐wiḏi'mirrinydja girri' manymak warray, yurru Godkunydja rom ŋunhinydja biyapul'nha wal'ŋu ŋamakurru' dhika, djuḻkmarama yukurra ŋunhiyi girri'nha mel‐wiḏi'mirrinhanydja. Ga gukunydja dhuwala dhäkay‐ḻatju' muka ŋanya dhika, yurru nhanŋunydja Godkunydja dhäruk ŋunhi biyapul gal'ŋu, djuḻkmarama yukurra ŋunhiyi gukunhanydja.




















































Garraynydja dhuwala djäkamirri ŋarraku, ga ŋarranydja dhuwala balanyara bitjan wäyin bembi nhanŋu. Ŋayi ŋuli yukurra ŋarraku dharray ḻatju'kuma, yakana ŋarra yukurra nhina dhäpark ŋula nhämiriw.
Ŋayi ŋuli ŋarranha yorrkumanydja ḻatju'lili mulmulilinydja, ga nhinanydja ŋarra ŋuli maranhuna yana; Gämanydja ŋarranha ŋayi ŋuli wurrkurrum'lili gapulili, wurkthundja ŋarra ŋuli, bala ŋoynydja yal'yunna.
Ŋunhi ŋarra ŋuli djawaryundja, ganydjarrmiriwyirrinydja, ŋayinydja ŋarranha ŋuli ganydjarrmirriyamayi, buŋgaṯthunmaramayi yurru. Gämanydja ŋayi ŋuli ŋarranha dhukarrkurrunydja dhunupa'kurru yana, liŋgu yuwalk muka ŋayi ŋamakurru' djäkamirri.
Wiripunydja ŋarra ŋuli marrtji buku‐munha'kurru dhukarrkurru, bitjan warraw'yu rakunydhinyaramirriyu ŋarranha ŋuli monyguma, yurru ŋarranydja yurru yakana beyaṉiyirri ŋula nhäku, bili nhena ŋuli Garray galki ŋarrakala bitjan liŋgu. Nhenydja yukurra gäma dharpa wutthunarawu ŋula yolku miriŋuwu, ga ŋarrakunydja nhe yukurra gäma wapitja weḻaŋ'thunarawu, ḻaw'maranharawu ŋarraku. Ŋarra ŋuli marrtjinydja yukurra marrparaŋ'nha, beyaṉumiriwnha, nhokalaynha yana djäkakurru' ga goŋgurru.
Nhe ŋuli ŋäthilimirriyama wäŋa ŋarraku ḻatju' dhika, ŋatha‐guḻku'mirri; Miriŋuyu walalay ŋuli ŋarranha ḻiw'maramana djingaryun, ŋayan'mirrinydja walala, yurru ŋarranydja ŋuli marrtji mukthunna ḻuka ŋathanydja ga gapunydja, beyaṉumiriwnha dhika wal'ŋu. Nhe ŋuli ŋarraku gumurr‐ŋamathirri marrkapthun manapan, bitjanna bitjan galkiwuywu gurruṯu'mirriwu. Ga ŋayaŋunydja ŋarraku ŋuli marrtji dhaŋaŋdhirri galŋa‐djulŋithinyarayunydja, ŋanbaw'‐ŋanbawyunna marrtji ŋuli.
Yuwalk muka ŋayi yurru Garraynydja galki yana ŋarrakala, bitjanna liŋgu nhanukalay märr‐ŋamathinyarayunydja ga ŋoy‐wuyunaramirriyunydja ŋarranha yurru yukurra gäma, ga ŋarra boŋguŋu nhininydja dhiyaliyina Garraywala wäŋaŋuranydja, biyakuna liŋguna, gupaḏalnha‐wala.




Dhuwalanydja munathany'tja wäŋa nhanŋuway yana ḻiw'marama Garraywu, ga bukmak yolŋu walala nhina marrtji buku‐ḻiw'marama warrpam' yana dhulŋuŋu nhanŋuway Garraywu.
Ŋayipi djäma warrpam'thurruna dhuwala munatha', ga ŋunha gapu moṉuk ga maya'‐mayaŋ, bukmak dhuwalayi yulŋunydja nhanukuŋuway yana djämawuynydja warrpam'.
Yol yurru ŋayi dhika marrtji ŋunha bukulilinydja dhuwaṯthun Garraywalanydja wäŋalili? Yol ŋayi rom‐ŋamakurruny'tja wal'ŋu yolŋu? . . . ŋayi yurru marrtji, ga gärri ŋunhiwalayi nhanukala dharrpallilinydja wäŋalili?
Balanyara dhuwala yolŋunydja yurru marrtji gulŋiyirri gam', ŋunhi ŋayi ŋuli djäma dhunupa yana ŋamakurru' wal'ŋu, ga guyaŋirri ŋayi ŋuli ḻatju'kuma, ḏarrtjalkkuma dhika; Ŋunhiyinydjayi yolŋu rom‐dhunupanydja, yaka ŋayi ŋuli buku‐ŋal'yun ŋula waŋarrwu wiripuŋuwunydja, ga yaka ŋayi ŋuli dhawu'‐nherraṉ, yana mayali'‐wilkthundja ŋuriŋiyi.
Yuwalk yana Garrayyunydja yurru ŋunhiyinydja yolŋunha goŋmirriyamana dhika wal'ŋu, ga walŋakumana ŋanya yurru.
Yo, balanyarayina walalana yurru marrtji galkithirrinydja gal'ŋu Garraywala, bala gulŋiyirrina ŋunhiwalayi dharrpallilinydja Godkala Buṉbulili.
Way, ḻapmaraŋana dhuwaliyi ḻoḻunydja dhurrwara, märr yurru ŋayi ŋunhi djeŋarrany'tja buŋgawa marrtjina ŋuliwitjandhiyi gulŋiyirrina.
Yol ŋayi ŋunhi yolŋunydja ḻatjuny'tja dhikanydja buŋgawa? . . . Yol? Garray ŋunhiyinydjayi ŋayinydja, wuṉḏaŋarr ŋayi dhika wal'ŋu, ganydjarr‐ḏumurru; Bitjan liŋgu ŋayi ŋuli djuḻkmarama yukurra galkinyamarama nhanŋuway ŋunhi miriŋunhanydja.
Ḻapmaraŋana dhurrwaranydja wal'ŋu biyakana dhuwali wäŋanydja ḻoḻunydja, bala ŋayinydja yurru ŋunhiyinydja ḻatjuny'tja dhikanydja buŋgawa gärrina lili gulŋiyirrina.
Yol ŋayi ŋunhi ḻatjuny'tja dhika buŋgawa? Garray muka ŋunhi ŋayipi, ŋunhi ŋayi djuḻkmaraŋalana bumara dhawar'maraŋalana miriŋunhanydja liŋguna, ŋayi ŋunhiyi buŋgawanydja wal'ŋu, benydja‐wala garrwarnydja.

































Mak ŋarranha yurru ŋäṉḏi'mirriŋuyu ga bäpa'mirriŋuyunydja ganan, yurru nhenydja, Garray, yurru nhepina goŋ‐nherraṉmirri ŋarrakunydja.
Garray, marŋgikuŋa ŋarranha, märr ŋarra yurru marŋgithirrina wal'ŋu nhokalaŋu romguna, ŋurru‐warryurra ŋarranha ŋuliwitjarra nhokalayŋukurru yana dhukarrkurru, liŋgu guḻku' mirithirri ŋarraku ŋayan'mirrinydja walala marrtji dhärra.
Wiripunydja ŋuli walala waŋa bothirri ḻakaranhamirri ŋarranha, yana bitjan ŋurru‐waywayyun ŋarranha; wirrki yana walala ḏukṯukthirri yukurra ŋarraku galkinyamaranharawunydja. Garray, yaka ŋarranha dhayuŋala goŋlili walalaŋgalanydja.
Ŋarra marŋgi ŋunhi ŋarra yurru nhina yukurra walŋanydja nhokala, ga nhäma ŋarra yurru nhuŋu nhä malanha ŋamakurru', ga nhepi yurru, Garray, guŋga'yundja marrtji ŋarranha dhiyala munatha'ŋuranydja.
Märr‐nherraṉmiya walala Garraywala, ga dhärriyanydja wuṉḏaŋarrthiya yana, ga yakana barrariyanydja; Yana galkurra biyaka gatjpu'yurra yukirriya Garraywuna, ga yuwalk yana ŋayi yurru guŋga'yundja nhuna.
Yo, Garraynydja ŋarraku dhuwala djarraṯawun', ga walŋakunharamirri ŋayi, yakana ŋarra yurru barrarirri ŋula yolkunydja; Ŋayipi muka Garrayyu ŋarranha ŋuli gunganhamirriyamanydja, bala ŋarra ŋuli nhinana yukurra walŋana, yakana ŋarra yukurra dhuwala barrarirri ŋula nhäkunydja.
Wiripunydja ŋuli dhuwurr‐yätjmirri ŋunhi yolŋu'‐yulŋu ŋayaŋu‐dhärra, yana ḏukṯukthirri bunharawu ŋarraku, yurru ŋunhiyi miriŋunydja walala ŋuli galkirrina marrtji yana.
Wiripunydja ŋarranha ŋuli dhaŋaŋdhu dhika wal'ŋu miriŋuyu ḻiw'marama dhärra, yurru yakana ŋarranydja yurru barrarirri; Ŋarra yurru mukthunna yana dhärrana yukurra, bitjan ŋayaŋu‐nherraṉmirrina ŋarra yurru Garraywala.
Waŋganyguna ŋarra yana ḏukṯuktja wal'ŋu, dhiyakuna gam': Ŋarranydja ḏukṯuk ŋarra yurru nhina yukurra ŋunha Godkalanydja Buṉbuŋura bitjanna liŋguna, gupaḏalnha‐wala. Ŋarra ḏukṯuk ŋarra yurru nhäma yukurra ŋanya Garraynha ŋunha nhanukala Buṉbuŋura, ŋunhi ŋayi dhapirrkmirri dhika wal'ŋu, ga ŋäŋ'thun ŋarra yurru ŋanya yulŋunydja, ŋayi yurru ŋarranha marrtji guŋga'yun dhiyala munatha'ŋura.
Yo, ŋunhi yurru dhuwala wäŋa marimirriyirrinydja, bathalanydja yurru mari, ŋarranydja yurru waṉḏirri ŋunha nhanukala, ḏalwaḏalwa'lili gulŋiyirri, ga ŋunhalayina nhanukalanydja ŋurrwu'ŋura ŋayi yurru ŋarranha gunganhamirriyamanydja; Ŋayi yurru ŋarranha ḻaw'maramanydja, ga ŋunha buku‐warrwarlilina guṉḏalili nherraṉ yurru.
Ga bitjandhiyina ŋayi yurru ŋarranha märrama walŋakuma ŋuliŋuru miriŋuwalanydja goŋŋuru, ga ŋunhalayinydja Godkalanydja Buṉbuŋura ŋarra yurru bathanna mundhurrnha nhanŋu wekama ŋunhiliyi, buku‐ŋal'yunna nhanŋu, bitjan ŋarra yurru yatjunna dhika wirrkina, dhä‐warrwarnha yurru miyamandja goŋmirriyirrina; Ŋarra yurru miyaman manikaynha wokthunna wal'ŋu Garraywu.
Garray, ŋäka ŋarranha ŋunhi ŋarra yurru märrliliyamanydja wäthundja nhokala; Djäka ŋarraku mel‐wuyurra, ga dhäruk buku‐ruŋinyamaranharawuy wekaŋa.
Garray, nhe yukurra waŋa bitjan, “Marrtjiya lili galkithiya ŋarrakala, ga buku‐ŋal'yurra ŋarraku.” Ga ŋarrakunydja yukurra ŋayaŋu waŋa bitjanna, “Garray, ŋarra yurru marrtjina nhokala galkithirrina, yuwalkkumana ŋarra yurru buku‐ŋal'yundja nhuŋu.
Ŋarranydja ḏukṯuk nhuŋu nhänharawu bukuwu, yaka djuḻuḻ'maranharamiya ŋarrakala.” Garray, ŋarranydja nhuŋu djämamirri dhuwala, yaka ŋarrakala ŋaramurryiyanydja, ga yaka ŋarranha buku‐nherrala ga gukuŋa. Ŋäthilinydja ŋunhinydja nhe ŋarranha guŋga'yurruna marrtjina. Garray, nhenydja ŋarraku walŋakunharamirrina waŋarr, yaka ŋarranha gonha'yurra.




























































Yolŋu yurru galŋa‐djulŋithirrinydja yukurra nhina, ŋunhi nhanŋu yätjpuynydja dhuwurrwuy liŋguna buwayakkunharana.
Yo, ŋunhi yurru Garrayyu nhämanydja nhuna, bala ŋayaŋu‐dhunupa ḻakaramana, nhenydja dhuwala yolŋu yuwalknha wal'ŋu yurru galŋa‐ŋamathirrina.
Märr‐yawungunydja ŋarra rom‐yätjthinya, bala djuḻuḻ'maranhana ŋarrakuway yätjtja rom; yakana ŋarra milkunharaminya ḻakaranhaminya Garraywala. Bala ŋarra galŋa‐yätjthinana, ŋäthinana yukurrana bitjarrana liŋguna.
Walu‐ŋupara ga munha‐ŋupara ŋarra dhäkay‐ŋänharaminanydja baṉḏanynha, ganbarknha, bitjan ŋuli wäŋa räwakthirri ŋuriŋiyi waluyu.
Bala ŋarra guyaŋina bitjarra, “Yakana ŋarra yurru djuḻuḻ'maramanydja; Ḻakaranharamirrina yurru ŋarra Garraywalana ŋarrakuway yätjtja rom.” Bala ŋarra wekanhaminana nhokala, Garray, bala nhe ŋarraku bäy‐ḻakaraŋalana, buwayakkuŋala yätjtja ŋarraku rom.
Yo. Ŋunhi ŋilimurru yurru galŋa‐yätjthirri ya', ga bitjan buku‐warwumirriyirri, ŋilimurrunydja yurru yana bukumirriyamana Garraynha, ḻakaranhamirrina nhanukala; Yakana yurru ŋula nhäyu ŋilimurrunha mulkanydja, ŋunhi ŋilimurru yurru yukurra djuḻuḻ'yundja nhanukala ŋurrwu'ŋura.
Garray, nhenydja ŋurrwu ŋarraku, ŋarra yurru ŋurrwu'yundja nhokala muka, ga walŋakuma nhe ŋuli ŋarranha ŋula nhäŋuru romŋuru. Ŋarra yurru miyaman manikay, wokthun ŋarra yurru nhuŋu manikaykurru, liŋgu nhe ŋuli ŋarraku watjarr‐mulkanydja.
Garraynydja waŋa yukurra bitjanna, “Ŋarra nhuna yurru gäma marrtji bala, marŋgikuma marrtji, märr yurru nhe marrtjinydja dhukarrkurru dhunupakurru yana.
Yaka nhenydja ḏalwurthiya, bitjan ŋunha yarraman' ya'. Yarraman'tja ŋuli marrtjina‐wala nhanukalay ŋayi ḏukṯukthu, bala yana yolŋuyuna ŋuli bilyu'‐bilyunmaramanydja ŋanya raki'yuna, märr yurru ŋayi marrtji dhunupakurru dhukarrkurru. Yaka nhenydja biyakayi ḏalwurthiya, yana nyilŋ'maranhamiya nhepi, ga malthurra marrtjiya nhanŋuway Garraywu ḏukṯukku.”
Yätjmirrinydja yolŋu'‐yulŋu ŋuli wirrkina warwuyunmirri, galŋa‐yätjthirri manapan. Ga ŋunhinydja walala yolŋu'‐yulŋu ŋunhi walala ŋayaŋu‐nherraṉmina Garraywala, walalanhanydja yukurra ḻiw'marama monyguma nhanukalay ŋayi märr‐ŋamathinyarayuna.
Go nhuma ŋayaŋu‐dhunupamirrinydja, ŋayaŋu‐djulŋithiyana, märr‐yiŋgathiyana Garraywala go wirrkina; Ŋilimurru nhanbalanydja malthumaramirri walala, wokthunna nhanŋu ŋayaŋu‐djulŋithinyarayuna, märr‐yiŋgathirrina wirrkina go.


































Ŋarranydja yurru bitjanna liŋguna buku‐wekama Garraynhana, yakana ŋarra yurru gulyundja Garraywala märr‐ŋal'yunaraŋuru.
Bitjanna bili ŋarra yurru yukurra ḻakarama nhanukalaŋuwuy, ŋunhi ŋayi yukurra ḻatju'thirri ŋarrakala. Ŋäka walala, nhumanydja ŋuriŋinydja walala yolŋu'‐yulŋuyu, ŋunhi nhuma ṉiṉ'ṉiṉmaranhara, ŋayaŋu‐ŋonuŋmirriyunydja, märraŋa ŋarranha dhäruktja, bala ŋoy‐djulŋithiyana.
Go, ŋilimurru wokthunna Garraywuna yäkuwu, waŋgany‐manapanmirrina ŋilimurru go, bili ŋayi dhuwala yäku‐ḏumurrunydja, bulunydja‐wala wal'ŋu.
Ŋarra bukumirriyaŋala waŋana Garraywala, bala ŋayi buku‐ruŋiyinmaraŋala ŋarrakunydja; Ŋayinydja ŋarranha marrtjina ŋoy‐ḏälkuŋala warray, märr ŋarra yurru yakana barrarirri biyapulnydja.
Way yolŋu walala, bakuruŋa walala ŋanya Garraynha, bala nhäŋana, bala yurru nhuŋu ŋayaŋunydja ḻayyunna; Yakana nhe yurru ŋaḏi'yundja ŋanya nhäma.
Ŋunhi nhe ŋuli yukurra nhina gurrupurumirrina yolŋu, yana Garraywuna wäthurra, bala ŋayinydja yurru nhuna ŋämana, bala yana walŋakuma, dhawaṯmarama yurru ŋuliŋuruyi galŋa‐yätjthinyamirriŋuru romŋuru.
Yo, Garraywala ŋuriŋi djiwarr'wuyyunydja yolŋu'‐yulŋuyu gungamana ŋuli yukurra ŋunhinhanydja yolŋunha ŋunhi ŋayi yukurra Garraywunydja romgu borrk‐beyaṉiyirrina, ŋapatjkumana ŋanya yukurra burakinyaraŋuruna, ŋula nhäŋuruna romŋuru.
Gatjuŋga, nhe yurru maḻŋ'marama nhepi, gatjarr'yurra nhe Garraynha; Nhe yurru maḻŋ'maramanydja ŋanya, ŋunhi ŋayinydja ḻatju' warray nhuŋu dhika. Gärriyana‐wala nhanukala ŋurrwu'lilina. bala nhe yurru nhina yukurra ŋoy‐djulŋithirrina, dharray‐djulŋimirriwalana.
Nhuma ŋunhi walala yolŋu'‐yulŋu ya' Garraywu, romgu borrk‐barrariya nhanŋu. Ŋayi ŋuli yukurra dharray ŋurikinydja walalaŋgu yolŋu'‐yulŋuwu ŋunhi walala ŋuli yukurra malthun nhanŋuway yana dhärukku.
Wiripunydja ŋuli wäyin walala martj‐martjtjun‐dharra djaṉŋarrmirrina, bili walalaŋgu bäyŋuna ŋula ŋatha. Yurru ŋunhinydja yolŋu ŋunhi ŋayi yukurra rom‐wiyaṉiyirri Garraywu, ga märrama ŋanya, ŋayinydja yakana yurru warrya'yun ŋula nhäku, bili ŋanyanydja yurru Garrayyu warray maranhu‐wekama.
Go, gäthu walala gay', lili marrtjiya. Nhuma yuḏayuḏa yolŋu'‐yulŋu, mäkiri'‐witjurra, ŋäkana ŋarranha dhäruk; Ŋarra yurru nhumalanha marŋgikumanydja, märr nhumanydja yurru romgu‐wiyaṉiyirri Garraywu, bala malthunna‐wala marrtji nhanŋu Garraywu.
Ḏukṯukka nhuma yulŋunydja? . . . nhuma yurru galŋa‐djulŋithirri nhina? . . . Walŋa weyin? . . . ga buta'kuma nhina?
Ŋuli nhe ŋamathanharawunydja nhinanharawu ḏukṯuk, yaka waŋiya yätj dhäruk, ga yaka bothiya ḻakaraŋa.
Yarrkthurra ŋuliŋuru ŋäṉukkala dhukarrŋuru, ga marrtjiya ŋamathaŋa bala, rom‐dhunupayiya. Mukthurra nhiniyanydja yukirriya ga ḻunduthiya wiripu‐guḻku'wunydja yolŋu'‐yulŋuwu, ga galŋa‐ŋamathiya birrka'mirriwu. Yaka marinydja ŋula nhänydja guyaŋiya, dharraḏa yana nhiniyanydja yukirriya.
Liŋgu Garrayyunydja nhäma yukurra ŋunhinha rom‐dhunupanhanydja yolŋunha; djäka marrtji yurru nhanŋu. Ŋayi yurru Garraynydja mäkiri'‐witjunna nhanŋu ŋunhi ŋayi yurru wäthun Garraywu.
Yurru ŋurikinydja dhuwurr‐yätjmirriwu yolŋu'‐yulŋuwu ŋayi ŋuli ŋapa‐wekanharamirrina, ḻäy‐yarryunna ŋayi yukurra Garraynydja walalaŋgu; Walala yurru murrmurryundja, ga yäkunydja walalanha yurru meṉgumana walala, buku‐dhumukthirrina.
Ŋe. Rom‐dhunupanydja yolŋu ŋuli wäthun Garraywu, bala Garraynydja ŋuli mäkiri'‐witjunna nhanŋu; Dhunupana ŋayi yurru guŋga'yunna‐wala, dhawaṯmaramana ŋanya, walŋakumana ŋuliŋuru burakinyamirriŋurunydja romŋuru.
Ŋunhi nhe yurru ganydjarr‐wiḏi'yundja, ŋayaŋumiriwyirrinydja manapan, Garraynydja yurru ŋunhiliyi galki, guŋga'yun yurru wuṉḏaŋarrkumayi nhuna.
Wiripunydja ŋuli rom‐dhunupa yolŋu marilili gärri, yana ŋayi yurru Garrayyunydja ḏälkumana ŋanya mulka, bala gämana marrtji, ga yana liŋgu ga dhawaṯmarama yurru.
Garraynydja yurru djäka yukurra nhanŋu ŋamathama yana, yakana yurru nhanŋu ŋula ŋarakanydja ḏaw'yun.
Rom‐yätjmirrinydja yolŋu walala yurru rakunydhirrina, liŋgu yätjthu romdhu ŋuriŋiyi yurru walalanha buma murrkay'kuma. Ga bitjandhi liŋgu Garrayyunydja yurru ŋurrkamana, dhä‐ḏir'yunna ŋunhinhanydja yolŋunha ŋunhi ŋayi yukurra ŋaramurryirri rom‐dhunupawu yolŋuwu.
Yo, Garrayyunydja yurru walŋakumana nhanŋuwaynydja ŋayi ŋunhi yolŋu'‐yulŋunha, ŋunhinhanydja walalanha ŋunhi walala yurru gärri nhanukala ŋurrwu'lili; ŋunhinydja walala Garraywunydja yolŋu'‐yulŋu yurru yukurra nhina walŋana, ŋäkirrmaranharana ŋula nhäŋurunydja.










































Wiripunydja ŋuli yolŋu ŋunhiyi galkirri, yurru yaka ŋayi yurru ŋorra yukurra gupaḏalnydja ŋunhiliyi, liŋgu ŋayipi Godthunydja yurru ŋanya ŋunhi märrama gaŋgathinyamirriyama, dhärranhamarama nhanukalaynydja ŋayi goŋdhu.
Yo, ŋarranydja dhuwala worruŋuna ŋarra yolŋu, nhinananydja ŋarra yukurrana weyinŋumirri, yurru yaka ŋarra nhäŋala ŋunhi ŋayi Garrayyu gonha'yurrunana dhuwurr‐dhunupanha yolŋunha, ga yaka ŋarra yana nhäŋala yumurrku'nha ŋuriki rom‐dhunupamirriwu yolŋu'‐yulŋuwu marrya'wuynydja nhinanhara, ŋäthinyara ŋula ŋathawunydja.
Liŋgu ŋayinydja ŋuriŋinydja rom‐dhunupayu yolŋuyu bitjan warray liŋgu ŋuli marrtji maranhu‐wekama yana yolŋu'‐yulŋuwunydja, ga nhanŋu ŋunhi yumurrkuny'tja nhina yukurra goŋmirriyinana yana walala.
Yo, gonha'yurrana dhuwali yätjtja rom, ga nhiniya ŋamathaŋana, liŋgu ŋuliwitjandhinydjayi gatjaḻkurru nhe yurru nhina ŋunhalanydja Godkalanydja wäŋaŋura gupaḏalnha‐wala yanana.
Liŋgu Godtja märr‐ŋamathirri yukurra ŋuli nhä ŋunhi ŋamakurru' wal'ŋu ga dhunupa, yaka ŋayi yurru ŋapa‐nherraṉmirri nhanukalayŋunydja ŋayi yolŋu'‐yulŋuwu. Märr‐yuwalk yurru yana ŋunhinydja yolŋu'‐yulŋu rom‐dhunupamirrinydja nhina yukurra walŋana gunganharaŋurana gupaḏalnha‐wala yanana. Ga ŋunhinydja mala‐wunhara rom‐yätjkuŋunydja ŋurikiŋinydja, walalanhanydja yurru ŋupanna, bena‐wala yana yarrkmaramana.
Yo, dhuwalanydja gay' wäŋa yurru yukurra djingaryun ŋurikina yana walalaŋgu rom‐dhunupamirriwuna, ga walalana yurru yukurra nhinanydja dhiyalanydja gupaḏalnha‐wala yana.
Yo, rom‐ŋamakurruny'tja yolŋu ŋuli waŋa be dhunupa dhäruk ga djambatj, liŋgu ŋayi yukurra ŋayathama rom Godkuŋu ŋunha ŋayaŋuyu nhanukalay, ga yakana ŋayi bilyun yurru gatjpaḻ'yun, ga galkirri.
<range>
Ŋayi ŋuli rom‐yätjthunydja yolŋuyu guyaŋirri yukurra, wanhawitjan dhukarrkurru ŋayi yurru gatjpaḻ'yunmarama ga buma ŋunhi rom‐ŋamakurru'nha yolŋunha.
Yurru Garrayyunydja ŋayipinydja yakana yurru ŋanya ganan ŋunhiwalayi miriŋuwalanydja goŋlili. Ga ŋuli walala yurru gäma ŋunhi rom‐dhunupanha yolŋunha bala dhä‐wirrka'yunarawunydja, yakana walala yurru waŋa yätj‐ḻakaramanydja ŋanya ga dhä‐ḏir'yundja.
Galkurra yana mukthurra, dhukarr‐nhäŋa yukirriya bulnha Garraywunydja, ga dhäruk marrtjiya märraŋa ŋanya Garraynha, bala ŋayinydja yurru märr‐ŋal'yunna nhokala, ga wekama wäŋanydja nhokalana goŋlili, bala nhe yurru nhämana ŋunhi rom‐yätjmirrinhanydja yolŋunha baḏuwaḏuyunarana.
Yo, nhäŋala ŋarra rom‐yätjnhanydja yolŋunha, ŋayi yukurrana nhinana buŋgawana ŋayi wirrkina wal'ŋu, ga yalalaŋumirriyunydja ŋunhi ŋarra ḻarruŋalanydja nhanŋu nhäŋalanydja, bäyŋuna ŋarra maḻŋ'maraŋalanydja ŋanya, yana ŋayi winya'yurrunana buwayakthinana‐wala.
<range>
Nhäŋa ŋunhi ya' rom‐dhunupanha yolŋunha. Nhinanydja ŋayi yukurra ŋayaŋu‐wurrkurrum'thirri yana, ga djamarrkuḻi'‐mäypamirri ŋayi ŋunhi yolŋunydja.
Ga dhuwurr‐yätjmirrinhanydja, ŋayi yurru baḏuwaḏuyunna‐wala warrpam'thunna yana, ga bitjandhi liŋgu djamarrkuḻi'nhanydja nhanŋu baḏuwaḏuyundhi yurru‐wala.
Yo, Garrayyu yurru walŋakumana ŋunhinydja rom‐dhunupamirrinhanydja yolŋu'‐yulŋunha, bitjan ŋayi yurru gunganhamirriyama ŋuriŋinydja waluyu marimirriyunydja.
Ŋayi yurru guŋga'yun warray nhanŋuwaynydja yolŋu'‐yulŋunha, ga märrama ŋayi yurru walalanha dhawaṯmarama ŋuliŋuru goŋŋuru miriŋuwalanydja, liŋgu walala ŋuli marrtjinydja nhanukalaynha Garraywalana yana ŋurrwu'lilinydja, ga ŋayina walalanha yurru yukurra gunganhamirriyamanydja.
Yaka walala galŋa‐yätjthiya ŋunhi nhe yurru nhäma yätjmirrinha ŋunhi yolŋunha walalanha gal'ŋu, ŋunhi walala yurru marrtji ḻuŋ'marama ŋula nhä malanha, dhaŋaŋ mirithirri walalaŋguway.
Galki yurru ŋunhiyinydjayi yätjmirrinydja gal'ŋu yolŋu walala bäyŋuthirrina, bitjanna bitjan mulmu ŋunhi ŋayi yurru yana gurriri dhärra, bala ŋayi yurru räwakthirrina marrtji rakunydhirrina.
Yana märr‐yuwalkthiya, märr‐nherraṉmiya Godkala yana, ga djäma ŋamathaŋana wal'ŋu, bala yurru nhe nhina dhiyalanydja wäŋaŋura goŋmirrina dhikana, märr‐walŋathirrina ŋuliŋurunydja yätjŋurunydja romŋuru.
Yo, djulŋithiyanydja nhanukalay Garraywala yana waŋganygala, ga ŋayinydja yurru nhuŋu wekamana ŋunhi nhäku nhe yukurra ŋayaŋu ḏukṯukthirri.
Yana dhayuŋanna nhe yurru nhuŋuway rom ŋayaŋu‐ŋonuŋdhinyaramirrinydja ŋunhinydja Garraywalana goŋlili wekaŋa, ga märr‐nherraṉmiya nhanukalay yana, bala ŋayipina yurru djämanydja yukurra, guŋga'yundja nhuna.
Yo, ŋayipina yurru djämanydja dhika wal'ŋu, märr yurru birrka'mirriyu yolŋuyu nhämanydja mälkumana warraŋulkumana wal'ŋu, ŋunhi nhenydja ŋunhiyinydja märr‐yunupa yolŋu, yaka ŋula nhä.
Yana galŋa‐mundurrthiya nhiniya yukirriya Garraywala galki, ga galkurra yukirriya ŋayaŋu‐witjunmiya nhanŋuway, bala ŋayipina yurru djämanydja marrtji. Yaka galŋa‐yätjthiyanydja ŋurikala rom‐yätjkalanydja yolŋuwala, ŋunhi ŋayi ŋuli nhina yukurra nhanukalay ŋayi nhäyu malaŋuyu guḻku'yu; Ga yaka warwuyurra ŋurikinydja ŋunhi ŋayi yurru dhuwurr‐yätjthu yolŋuyu nherraṉ dhukarr yätj gal'ŋu.
Yaka nhenydja warwuyurra yukirriya ŋula nhäku, ga yakana ŋayaŋu‐yätjthiya ga maḏakarritjthiya, yana gonha'yurrana ŋunhiyi ŋaramurrthinyaramirrinydja romnha, liŋgu ŋuriŋiyinydjayi romdhu yukurra gäma ŋunhana‐wala marimirrililina romlili.
Yo, ŋayipinydja Garrayyunydja yurru ŋunhinydja yätjmirrinhanydja yolŋu'‐yulŋunha gukumana‐wala, yarrkthunmarama yurru, ga dhuwalanydja wäŋa yurru yukurra dhärra ŋurikina walalaŋgu ŋunhi walala yurru märr‐nherraṉmirri yukurra nhanukala gal'ŋu Garraywala yana.
Yo, galkina ŋunhinydja yolŋu dhuwurr‐yätjmirrinydja yurru yana winya'yunna‐wala; Nhäma'‐nhamanydja nhe yurru yana marrtji dhuwala wäŋanydja, yurru yakana ŋayi yurru dhiyalanydjayi ŋunhiyinydja dhuwurr‐yätjtja yolŋu.
Liŋgu dhuwalanydja wäŋa ŋurikina walalaŋgu wal'ŋu yolŋu'‐yulŋuwu ŋayaŋu‐wurrkurrum'mirriwuna, walalana yurru yukurra nhina dhiyalanydja wäŋaŋura goŋmirriyirrinydja, märr‐ḏaw'yunna bitjanna yurru nhäyu malaŋuyu ŋamakurru'yunydja.
Yo, ŋuriŋinydja dhuwurr‐yätjthunydja yolŋuyu ŋuli buku‐nherraṉ ŋaramurryirri ŋurikinydja yolŋuwu dhuwurr‐ŋamakurru'wunydja, dhukarrnydja ŋayi ŋuli nherraṉ yana galkinyamaranharawu nhanŋu ŋuriki rom‐dhunupawu yolŋuwu.
Yurru ŋayipinydja Garraynydja ŋuli ŋunhi beyarrmakthirrina ŋurikalanydja ŋunhi dhuwurr‐yätjkalanydja yolŋuwala, liŋgu ŋayinydja marŋgi ŋunhi galki yurru dhuwurr‐yätjtja ŋunhinydja yolŋu baḏuwaḏuyunna warrpam'nha.
Yo, ŋayinydja ŋunhi dhuwurr‐yätjtja yolŋu yukurra dhärra goŋ‐garamirrina, gumurr‐ŋamathirrina ŋurikina yolŋuwu bunharawu murrkay'kunharawu dhuwurr‐ŋamakurru'wuna.
Ga ŋuriŋiyinydja garayu ŋayipina yurru ŋunhina liŋgu burakirrinydja mar'yunarapuyŋuna, ga ŋunhiyi garanydja yurru bakthunna, ḏaw'yunna.
Mak ŋuli ŋayi ŋuriŋi rom‐dhunupayunydja yolŋuyu ŋayathama yukurra märr‐ḻurrkun' yana girri' malanha, ga ŋuriŋiyi märr‐lurrkun'thunydja ŋayi yurru yana märr‐ḏaw'yunna. Ga ŋayinydja dhuwurr‐yätjthunydja yolŋuyu yukurra ŋayathama be‐warray girri', buku‐yattjatthirri warray yukurra nhanŋunydja, yurru yakana ŋayi yurru ŋuriŋi märr‐ḏaw'yundja.
Liŋgu Garrayyunydja ŋayipinydja yurru ŋunhi bak‐bakmaramana ganydjarr ŋurikinydja dhuwurr‐yätjkunydja, ga walalana yurru ŋunhi yalŋgi'yirrinydja, bala ŋayi yurru gunganhamirriyamanydja ŋunhinayi rom‐ŋamakurru'nhana yolŋunha, ganydjarr‐wekamanydja marrtji.
Garraynydja ŋuli djäka muka marrtji ŋurikinydja yolŋuwu ŋunhi ŋayi ŋuli marrtji nhanukalay yana dhukarrkurru ḏarrtjalkkurru, ga ŋunhiyi nhä malanha wekanhara Godkuŋu nhanukuŋuway yurru ŋunhiyinydja ŋuriki dhäruk‐märranharamirriwu yolŋuwu gupaḏalnha‐wala yana.
Ŋunhi yurru dhuwalanydja wäŋa yukurra dhärra marimirrinydja, ga walala yurru rom‐dhunupamirrinydja ŋunhinydja yolŋu'‐yulŋu nhina yukurra ŋamathamana dhikana wal'ŋu; Ḻuka walala yurru marrtji ŋatha, ŋunhi yurru ŋayi wäŋa ŋathamiriwyirrinydja.
Ga walalanydja yurru ŋunhinydja rom‐yätjtja yolŋu walala marrtji murrmurryunna; Yo, ŋunhiyinydja walala ŋunhi walala ŋuli ŋurru‐nyinyaŋdhun ga ŋapa‐wekama Godku, walalanydja yurru yana wiḏi'‐wiḏiyunna‐wala, bitjanna bitjan ŋawulul' ŋunhi ŋuli wiḏi'yun.
Dhuwurr‐yätjtja ŋunhinydja yolŋu, ŋayinydja ŋuli bitjan warray liŋgu ŋäŋ'thun nhina, rrupiya warray yana gombuma, ga yakana ŋayi ŋuli buku‐ruŋinyamarama, bäyim balanydja. Ga ŋayinydja ŋunhinydja yolŋu rom‐dhunupanydja, dhapinya warray ŋayinydja, yänana ŋayi ŋuli marrtji wekamanydja ŋuriki wiripu‐guḻku'wunydja.
Liŋgu ŋunhinydja walala ŋunhi walala Godkuŋu goŋmirriyanharawuy, walala yurru ŋayathama wäŋa walalaŋguwaynha, ga ŋunhinydja yolŋu ŋunhi ŋayi yukurra ŋuyulkthirri Godku, ŋayinydja yurru ŋanya yana djuy'yunna‐wala, bena‐wala waṉḏinyamaramana; Yakana ŋayi yurru märrama yukurra ŋula nhä nhanukuŋunydja Garraywuŋunydja.
Yo, ŋayipi Garrayyunydja gäma marrtji ŋurru‐warryun ŋayipi yolŋunhanydja, märr yurru ŋayi yukurra marrtji ŋuliwitjandhi ŋamakurru'kurru‐wala dhukarrkurru yana; Gunganhamirriyama warray ŋayinydja ŋuli Garrayyunydja ŋunhinydja yolŋu'‐yulŋunha, ŋunhi walala ŋuli ŋayaŋu‐djulŋikuma ŋanya.
































Yo, ŋarra galkurrunanydja yukurrana ŋayaŋuyunydja wurrkurrum'thu, bukumirriyaŋala bitjarra marrtjina Garraywala, ga ŋayi ŋäkulanydja ŋarranha, bala yana guŋga'yurrunana.
Bitjarra ŋayi waṉa‐djarryurruna märraŋala ŋarranha, bala warryurrunana ŋuliŋurunydja ŋunhi ŋarra yukurrana ŋorrana balanyaraŋura bitjan dhoḻu ŋunhi wäŋa. Yo, dhawaṯmaraŋalanydja ŋayi ŋarranha warryurruna ḻaw'maraŋalanydja, bala nherrara ŋunhana guṉḏalilina gal'ŋu, bala ŋarra dhuwala dhärranydja yukurra walŋana, ŋayaŋu‐walŋana ŋarra.
Ga biyapul ŋayi wekaŋala ŋarraku manikay yuṯana gal'ŋu dhikana, ŋuriŋiyi manikayyunydja ŋarra yukurra wokthunna nhanŋu ŋilimurruŋgalaŋuwu Garraywuna. Yo, bukmakthuna yurru ŋunhi nhämanydja, bala rom‐wiyaṉiyirrina yurru walala Garraywunydja, bala ŋayaŋu‐nherraṉmirrina yurru nhanukala.
Yo, ŋayipi yurru Godthunydja goŋmirriyamana ŋunhinhanydja yolŋunha ŋunhi ŋayi ŋuli ŋayaŋu‐nherraṉmirri gal'ŋu nhanukala, ga ŋunhinhanydja ŋunhi ŋayi yurru yaka malthun yukurra ŋuriki walalaŋgu ŋunhi walala ŋuli ŋapa‐nherraṉmirri Godku, ga yaka ŋuli ŋayi waŋgany‐manapanmirri gal'ŋu ŋurikala yolŋu'‐yulŋuwala ŋunhi walala ŋuli buku‐ŋal'yun yukurra wiripuŋuwu waŋarrwu; Ŋayi yurru ŋunhiyinydjayi yolŋu nhina yukurra goŋmirriyirrina dhikana djulŋithirrina.
Gunhu' Waŋarr, nhenydja ŋunhi djäma mirithirri manymak gal'ŋu yana rom malanha ŋanapurruŋgu, ga yakana ŋula waŋgany waŋarr balanyara biyaka ŋuli nhe. Bitjan warray liŋgu nhenydja ŋuli gurrunhan ŋamakurru' warray yana dhukarr ŋanapurruŋgunydja, nhepina yana waŋganynha wal'ŋu ŋamakurruny'tja dhikanydja Waŋarr.
Yaka nhenydja ḏukṯuk ŋurikinydja, ŋunhi ŋarra yurru gäma nhuŋu mundhurr‐wekama ŋula wäyinnhanydja bathanarawu ŋunhi barŋlilinydja, yakana yana nhe ŋuli bäy‐ḻakarama ŋurikinydja ŋunhi ŋarra ŋuli wekama nhuŋu ŋula nhä; Yana nhenydja ŋunhi mäkiri'na ḻapmaraŋala ŋarraku, märr yurru ŋarra ŋäma nhunapinyay dhäruk.
Bala ŋarra mäkiri'‐witjurrunanydja ga ŋäkulana yana, ga waŋana bitjarrana nhokala, “Garray, dhuwalana ŋarranydja.
Nhokala ŋuriŋi djorra'yunydja ḻakarama yukurra ŋarranhanydja, ŋunhi ŋarra ŋuli ŋayaŋu‐djulŋithirri nhokalayŋuwu yana djälwunydja malthunarawu; Nhepi yana ŋarraku Godtja, ga ŋayathamanydja ŋarra yukurra baṯ bitjan nhuŋuway yana romdja ŋarrakalay ŋayaŋuyunydja.”
Yo, liŋguna ŋarra Garray waŋananydja ḻakaraŋalanydja marrtjina yolŋu'‐yulŋuwanydja, ŋuripanydja ŋunhi walala ŋuli ḻuŋ'maranharamirri waŋgany‐manapanmirri nhuŋu yolŋu'‐yulŋu, ŋarra ḻakaraŋalanydja bitjarra ŋunhi nhenydja walŋakunharamirri ŋanapurruŋgu. Garray, nhenydja marŋgi muka ŋarrakunydja, ŋunhi ŋarra yurru yaka ḏaḏawyundja ḻakaranharaŋuru ŋuliŋuruyi manymakŋurunydja dhäwu'ŋuru.
Yaka yana ŋarra ŋuli djuḻuḻ'maramanydja ŋarrakuwaynydja ŋarra ŋayaŋuyu, bitjan bili yana ŋarra ŋuli ḻakaramanydja marrtji nhokalaŋuwuy, ŋunhi nhenydja God märr‐yuwalkthinyaramirri, ŋunhi nhenydja yurru bitjan warray liŋgu walŋakuma yukurra ŋanapurrunha. Yo, ŋunhi walala ŋuli yolŋunydja walala marrtji waŋgany‐manapanmirrinydja, ŋarranydja ŋuli yana ḻakaramana walalaŋgu warraŋulkumana nhuna, ŋunhi nhenydja yuwalk yana gal'ŋu märryu‐ḏapmarama yukurra ŋanapurrunha.
Garray, ŋarra marŋgi nhuŋu yolŋunydja, ŋunhi nhenydja yurru bitjan warray liŋgu maŋutji‐wuyunaramirri ŋarraku, bitjan liŋgu yana nhe yurru yukurra gämanydja ŋarranha nhokalay nhe märr‐ŋamathinyarayunydja, bitjan gunganharamirriyamana ŋarranha nhäŋuru yätjŋurunydja.















Gunhu' Waŋarr. Ŋarra yukurra dhuwala ŋanhdharkthirrina; Ŋarranydja nhuŋu ḏukṯukthirri yukurra wirrkina, bitjan ŋuli wäyin ḏukṯukthirri gapuwu, wirrkina ŋar'ŋaryun.
Ŋarraku ŋayaŋunydja yukurra ŋanhdharkthirrina, baṉḏanynha. Nhepina dhuwala walŋa‐ḏikṯiktja waŋarr, nhuŋunydja ŋarra yukurra ḏukṯukthirri wirrkina. Nhäthana ŋarra yurru balanydja marrtji? Wirrki yana ŋarra ḏukṯukthirri yukurra nhänharawu bukuwunydja nhuŋu, ga buku‐ŋal'yunarawunydja nhuŋu yana.
Bitjanna liŋguna ŋarra ŋuli ŋäthinydja marrtji, munha‐ŋupan ga walu‐ŋupan, liŋgu bitjanna liŋgu walala ŋuli miriŋuyunydja waŋa marrtji ŋarranha, “Wanhaka be nhuŋu Waŋarrnydja?” bitjanna ŋuli.
Roŋiyirri ŋarra ŋuli guyaŋirri ŋurikiy ŋäthiliŋuwuy, bala ŋarraku ŋuli ŋayaŋunydja yätjthirrina. Yo, marrtjinya ŋarra ŋuli Buṉbulili Dhuyulili, rrambaŋi wiripu‐guḻku'wala miṯtjiwala; marrtjinya ŋarra ŋuli, ŋurru‐warryuna yolŋunha miṯtjinha; Rrambaŋi ŋanapurru ŋuli marrtjinya Godkalanydja Buṉbulili, bala ŋanapurru ŋuli miyamana manikay, märr‐yiŋgathinya rrambaŋi, wokthuna ŋuli yukurranha Garraywu.
Nhäku ŋarra yukurra dhuwala galŋa‐yätjthirrinydja? Nhäku ŋarra warwuyundja yukurra? Ŋarra yurru yana märr‐nherraṉmirri Garraywalana, gatjpu'yun yukurra galkunna nhanŋu; Ŋarra yurru biyapul wokthun yukurra Garraywunydja, bili ŋayi ŋarraku Walŋakunharamirrinydja ga Waŋarr Godtja, nhanukalaynha yana ŋarra yurru ŋayaŋu‐nherraṉmirrinydja.























































Yo, Garray Godtja ŋunhi ganydjarr‐ḏumurrunydja wal'ŋu ŋilimurruŋgala galki yana ŋayi, ga ŋayinydja ŋunhi bitjan ŋilimurruŋgu ŋayi ŋurrwu'na.

Yo, Godtja dhuwala ŋilimurruŋgu ŋayi ŋurrwu, ga wekamanydja ŋayi ŋuli ganydjarr ŋilimurrunha. Bitjan liŋgu yana ŋayi ŋuli galki ŋilimurruŋgala yulŋunydja, girri'‐ŋamathirri yukurra guŋga'yunarawuna ŋilimurruŋgu ŋunhi ŋilimurru ŋuli marililinydja gärri.
Ga dhiyakuyinayi märrwu ŋilimurru yurru yakana barrarirrinydja ŋula nhäku, bäyyi ŋunhi yurru dhuwala munathany'tja wäŋa marrmarryun, ga buku yurru ŋunha wäŋa buku‐yupthun ŋunhana‐wala gapulili moṉuklilina.
Wiripunydja ŋuli ŋayi gapu ŋunha ŋoy‐ḻaw'yun gaŋgathirri wal'ŋu, ga rirrakaymirriyirrina biyapulnha gal'ŋu, bathalana rirrakay, ga ŋunha buku wäŋa yurru marrmarryunna, yurru yakana ŋilimurrunydja yurru barrarirri.
Yo, ŋunha gapunydja yukurra mayaŋ'tja waṉḏirri beŋuruyi Godkala, ga wäŋa ŋunhi Godkunydja walŋa yana yukurra djingaryun ŋuriŋiyinydjayi gapuyu.
Yo, God ŋunhiliminydjayi wäŋaŋura, ga yakana yurru ŋayi ŋunhiyi wäŋa baḏuwaḏuyundja ŋula nhäyu; Waḏutja yana Godthunydja yurru ŋunhiyinha wäŋanha guŋga'yun nhanŋuwaynydja ŋayi.
Ŋunha wiripunydja miṯtji yolŋu walala yukurra barrarirrina wirrkina yana wal'ŋu, liŋgu Godthunydja yukurra rur'ruryunna ŋunhiyi, bala burruḻ'yunna walalanydja yukurra; Rirrakayyunydja wakindhu yana ŋayi yurru waŋanydja dhika wal'ŋu, bala dhuwala munathany'tja yurru wäŋa winya'yunna‐wala yana buwayakthirrina.
Ŋayinydja ŋunhinydja God ganydjarr‐ḏumurrunydja wal'ŋu dhika ŋilimurruŋgala dhiyala, dhika bäyma ŋayi galki yana. Yo, ŋayinydja ŋunhi Djaykupkunydja God, bitjan ŋilimurruŋgu ŋayi ŋurrwu'na.
Go marrtjiyana lili, ga nhäŋana ŋunha Godkuŋu djämawuynydja, nhä ŋayi yukurra djäma bukmakkurru wäŋakurru buku‐ḻiw'marama.
Ŋunha miṯtji ga miṯtji yukurra bunharamirri bala‐lili'yunmirri, yurru ŋayipinydja Godthunydja yurru ŋunhiyi gulmaramana, ḏaḏawmaramana marina; Ḏaw'‐ḏawyunna ŋayi yurru garanydja malanha walalaŋgu, bala nhäranhamaramana ŋayi yurru ŋunhi gunganharamirrinydja girri'.
Yo, biyaka nhiniya galŋa‐mundurrthiyana wurrkurrum'thiyana, ga marŋgithiyana biyakana ŋarraku, ŋunhi ŋarranydja dhuwala God. Yo, bukmakthu yurru yolŋuyunydja walalay bäpurru'yu ga bäpurru'yu buku‐ḻiw'marama nhäma dharaŋanna ŋarranha, ŋunhi ŋarranydja dhuwala God garrwar wal'ŋu be‐wala birr; Bukmakthu yolŋuyu walalay buku‐ḻiw'marama wäŋakurru ŋarranha yurru ḻakaramanydja garrwar‐ḻakaramana.
Go walala yolŋu'‐yulŋu, goŋ‐ḻurr'‐ḻurryurrana walala, märr‐yiŋgathiyana, ga manikaynha miyamala go! Wokthurrana wirrkina yana rirrakaynydja buku‐warrwarthiyana.
Liŋgu Garray warray biyapulnydja‐wala wal'ŋu garrwarnydja, ŋilimurru borrk‐beyaṉiyirri nhanŋu; Ŋayi dhuwala buŋgawa ŋurruŋunydja, ga bukmak dhuwala wäŋa nhanukala yukurra goŋŋura djingaryun.
Wiripu bäpurru' yolŋu miriŋuyina ŋilimurruŋgu, yurru ŋilimurrunydja djuḻkmaraŋala walalanha Garraywalana ŋuriŋi ganydjarryu, bala ŋayi nherrara dharraylili walalanhanydja ŋilimurruŋgalana.
Ŋayi djarr'yurruna ŋilimurruŋgu wäŋa nhinanharawu, liŋgu wirrkina ŋayi yukurra märryu‐ḏapthunmarama ŋilimurrunha.
Godtja dhuwala liŋguna ŋurruŋuyina buŋgawayina, ŋunha ŋayi nhinanydja yukurra djiwarr'ŋurana, ga yolŋunydja walala girrirriyunna yukurra yiŋgathirrina, wokthunna nhanŋu bena buku‐warrwaryuna rirrakayyu.
Go ŋilimurrunydja miyamanna, wokthundhi nhanŋu, wokthunna ŋilimurru go ŋilimurruŋgalaŋuwu Garraywu Godkunydja, liŋgu ŋayi ŋilimurruŋgu buŋgawa.
Yo, Gunhu' Waŋarrnydja buŋgawana bukmakku wäŋawu buku‐ḻiw'marama yana. Wokthunna go nhanŋu, manikaynha miyaman wokthunna manapan.
Yo, Gunhuny'tja ŋunha nhina yukurra nhanukalay wäŋaŋura djiwarr'ŋurana, ŋayathama ŋayi yukurra yolŋu'‐yulŋunha bukmaknha, bäpurru'nha ga bäpurru'nha.
Mulku'‐mulkurunydja yolŋu walala marrtjina yurrum'thurrunana waŋgany‐manapanminana ŋanapurruŋgala, waŋganyŋura ŋilimurru yukurra buku‐ŋal'yundja Garraywu; Ga mariwuynydja girri' ŋunhinydja goŋŋuru yupthurrunana, liŋgu ŋayi Gunhu' Waŋarr buŋgawa ŋurruŋunydja bukmakku bäpurru'wu, bukmak dhuwala yolŋu'‐yulŋu nhanukala waŋganygala yukurra djingaryun goŋŋura.



























Yo nhuma yolŋu walala bukmak bäpurru', ŋäka walala, mäkiri'‐witjurra nhuma yolŋu walala birrka'mirriŋura buku‐ḻiw'marama.
Nhuma ŋunhi be gal'ŋu wakinmirri bathalamirri, ga yumurrku', ga nhuma ḻukunydjamirri ga ŋurruwuykmirri, mäkiri'‐witjurra walala rrambaŋithiya.
Ŋarranydja yurru waŋa dhärukthu ḻiya‐djambatjthu warray, ga ḻakaramanydja ŋarra yurru warraŋulkuma yana maḻŋ'marama, märr yurru nhenydja dharaŋan ŋunhi mayaliny'tja.
<range>
Yakana ŋarra yurru barrarirrinydja ŋunhi yurru wäŋa marimirrinydja yukurra dhärra, ŋunhi ŋayi yurru miriŋu marrtji ga ḻiw'marama ŋarranha.
Yo, ŋunhiyi dhuwurr‐yätjmirri yolŋu walala ŋuli ŋurr'yunmirri waŋanharamirri walalanhawuy walala, yanapi ŋayi yurru ŋuriŋiyinydja ḻukunydjathinyarayunydja walalanha walŋakuma.
Yolŋunydja yurru yakana dhawaṯmaranharamirri ŋanyapinyay ŋayi ŋuliŋurunydja goŋŋuru ŋula yolkalanydja ŋuriŋi nhanukalay ŋayi be rrupiyayunydja. Nhä dhika ŋayi yurru ŋuriŋi yolŋuyu wekama Godkunydja nhanŋunydja, märr yurru ŋayi yukurra nhina walŋanydja?
Bäythi ŋayi ŋunhi be ḻukunydja wal'ŋu mirithirrinydja, yurru yaka ŋunhiyi ganany'tja, märr yurru ŋayi ŋuriŋiyi bäyim walŋana, märr yurru ŋayi yukurra nhina weyinŋumirri be wal'ŋu, ga yakana yurru rakunydhirrinydja.
<range>
Yo, bukmak yurru dhuwala yolŋunydja walala murrmurryun, ŋunhiyi ḻiya‐djambatj gal'ŋu yolŋu, ga ŋunhi bawa'mirri yolŋu, ḻiya‐dhumuk ŋunhi, märrma'yirrina walala yurru ŋunhi buwayakthirrinydja winya'yundja‐wala; Bukmaknha yurru yana gonha'yun nhä walala yukurra ŋayathama ŋuli, ga ŋuriŋina walalaŋgala yumurrku'yuna yurru yukurra märramanydja ŋunhi rrupiyanydja dhika nhänydja malanha.
Ga ŋunhiyinydja walala walalawuynydja yurru ŋorra marrtji moluŋurana, ga ŋunhiyina bili yurru wäŋanydja walalaŋgu moluna yana gupaḏalŋuwuna nhinanharawu, bäyyi ŋunhi walala ŋuli waŋanha marrtjinya wäŋanha ḻakaranha walalaŋguway.
Yo, bäyyi ŋayi ŋunhi yolŋu garrwar wal'ŋu be ŋayi bathala, ŋunhiyinydjayi yolŋu yana ŋayi yurru rakunydhirrina‐wala, bitjanna bitjan wäyin ŋuli ŋunhi rakunydhirri; yakana ŋanya yurru walŋakuma ŋuriŋinydja be nhäyunydja malaŋuyu ŋunhi ŋayi yukurra ŋayathama.
Yo, yolŋunydja walala ŋuli yukurra märr‐ḏaw'yun ŋuriŋina be walalaŋgalay nhäyuna malaŋuyu. Walala ŋuli guyaŋirri yanapi walala yurru ŋuriŋiyinydjayi nhina yukurra walŋana, yurru yaka warray;
Walala yurru yana murrmurryunna bitjanna bitjan wäyin ŋunhi bembi, ga ŋunhina bili yäkunydja Rakunynha yurru bitjan djäkamirrinydja walalaŋgu. Dhunupana yana yurru walalaŋgu rumbalnydja ŋunhi winya'yunna‐wala yana ŋunhana moluŋurana, buwayakthirrina yurru, ga gupaḏalnha‐wala yanana ŋunhiyi walala yolŋunydja walala yurru yukurra nhina ŋunhilimina wäŋaŋura rakunymirriwalana.
Yurru Godthu warray ŋayipi yurru ŋarranhanydja walŋakuma, ŋayi yurru ŋarranha märrama dhawaṯmarama warray ŋuliŋurunydja romŋuru rakunydhinyaramirriŋurunydja, ga märramana‐wala yana ŋarranha yurru nhanukalaynha wäŋalili ŋunhana.
Yaka biyaka ŋayaŋu‐yätjthiyanydja ŋunhi ŋayi ŋuli yukurra yolŋu nhina ḻukunydja gal'ŋu, ga bäyyi ŋunhi nhanŋu nhä malanha ŋayi ŋuli marrtji bukulili ŋal'‐ŋalmarama buku‐yattjatkuma.
Ŋunhi ŋayi yurru ŋunhiyi yolŋu rakunydhirrinydja, yakana ŋayi yurru ŋunhi djaw'yun galkinydja, dhäparknha ŋayi yurru goŋnha yana marrtji ŋunhiwalanydja wäŋalili rakunydhinyaramirrililinydja.
Yo, ŋayaŋu‐djulŋithinya ŋayi ŋuli nhinanha be dhiyalanydja munatha'ŋuranydja, ga yolŋunydja walala ŋanya ŋuli ḻakaranha goŋmirri‐ḻakaranhana, wokthunana nhanŋu, yanapi ŋayi be wal'ŋu bathala yolŋu.
Yurru rakunydhirrinydja ŋayi yurru ŋunhi yolŋunydja, ga ŋunhilina rakunymirriwalana wäŋaŋura ŋayi yurru nhinanydja yukurra ŋurruk‐manapanmirri märi'muwalana walalaŋgala dhambay, yakana biyapulnydja walala yurru djarraṯawun'tja nhäma.
Yo, bäyyi ŋayi ŋunhi yolŋu garrwar wal'ŋu be mirithirri, yanana ŋayi yurru rakunydhirrina‐wala bitjanna bitjan wäyin ŋuli ŋunhi rakunydhirri; yakana ŋanya yurru walŋakuma ŋuriŋinydja be nhäyunydja ŋunhi ŋayi yukurra ŋayathama.














Ŋäthilinydja ŋunhi nhe walŋakuŋala ŋarranha ya', ŋarra ŋulinyaramirriyunydja wirrkina ŋayaŋu‐djulŋithina. Garray, wekaŋana lili roŋinyamaraŋana ŋarranha ŋunhiyi yana liŋgu ŋayaŋu‐djulŋithinyara; Mulkiya ŋarranha, Garray, märr yurru ŋarra bitjan liŋgu dhäruk‐märranharamirri nhuŋu yulŋunydja.
Bala ŋarra yurru marŋgikuma ŋunha yätjmirrinhana yolŋu'‐yulŋunha, walala yurru marŋgithirri nhokalaŋuwu romgu, bala roŋiyirri liliyi yurru nhokala.
Garray God, nhenydja ŋarraku walŋakunharamirri. Walŋakuŋana ŋarranha go, dhawaṯmaraŋana rakunyŋurunydja romŋuru, bala ŋarra yurru dhäwuny'tja barrkuwatjkumana ḻakarama nhokalaŋuwuy, ŋunhi warray ŋunhi nhenydja ŋuli djäma rom‐dhunupa yana.
Guŋga'yurrana ŋarranha, bala dhäruk wekaŋana ŋarraku, bala ŋarra yurru nhuŋu wokthunna waŋana dhiyaŋu ŋarrakalay dhärukthuna.
Ŋuli nhe bini ḏukṯukthinya ŋanapurruŋgu yolŋu'‐yulŋuwu, ŋanapurru bini bunha wäyin murrkay'kunha, mundhurr‐wekanharawu nhuŋu, bala ŋarra bini gänhanydja nhuŋuna Garray, yurru nhenydja yaka warray bini ŋayaŋu‐djulŋithinya ŋuriŋiyi mundhurr‐wekanharayu.
Nhenydja yukurra ḏukṯukthirri ŋarrakuway, ŋarra yurru yana ŋarrapi nyilŋ'maranharamirri ŋarranhawuy ŋarra, bala wekanharamirrina nhokala, bala yana wuyunmirrina ŋurikiy yätjpuy ŋunhi yukurra ŋorra ŋunha ŋayaŋuŋura ŋarrakala. Yo, ŋunhi ŋarraku yurru ŋayaŋu wuyunmirrinydja, bala gonha'yunna yätjtja, ŋapa‐wekamana yurru ŋurikiyinydja, ga yakana nhe ŋuli ŋarranha ŋurrkamanydja.




Garray God Waŋarr, maŋutji‐wuyurra ŋarraku, nhuŋunydja ŋayaŋu‐ŋamathinyara yuwalk warray, weyinŋumirri warray, wuyurra ŋarraku, ga buwayakkuŋana ŋarrakuŋu yätjtja.
Garray rurrwuyurrana ŋarranha ḏarrtjalkkuŋana, baḏuwaḏuyurrana ŋarraku yätjtja dhuwurr.
Ŋarra dhuwala dhuwurr‐yätj yolŋu, yurru yakana ŋarra yukurra djuḻuḻ'marama meṉguma ŋarrakuŋu yätjtja dhuwurr; Bitjanna liŋguna ŋarra ŋuli yukurra guyaŋirri, bitjan wuyunna ŋarrakalayŋu ŋarra yätjkuna.
Nhunapinyay, Garray, ŋarra ŋayaŋu‐yätjkuŋala, liŋgu ŋarra ḏaw'yurruna nhuŋu rom. Dhunupa warray nhuŋu yulŋunydja, ŋunhi nhe ŋarranha rom‐nyamir'yurrunanydja, murr'yunmaraŋalanydja manapara;
Yuwalknha ŋarra dhuwala yätjtja ḏarramu. Yo, beŋuru liŋgu ya' ŋunhi ŋarra ŋäṉḏi'mirriŋuwala gulunŋura, ga yana liŋgu dhawal‐wuyaŋina ŋarra dhuwurr‐yätj yana.
Garray, nhe ḏukṯuk ŋarraku, ŋarra yurru nhina yukurra ŋayaŋunydja‐ḏarrtjalk, garrkuḻuk nhenydja yana, ga yuwalkŋu wal'ŋu. Guryunmaraŋa ŋarrakala ḻiyalili ḏarrtjalk ga dhunupa guyaŋinyara.
Rurrwuyurrana nhe ŋarranha Garray, garrkuḻukkuŋana, bala ŋarra yurru garrkuḻukthirrina.
Liŋguna nhe ŋarranha muŋdhurrunanydja yukurrana, buḻwaŋ'maraŋalanydja, dhä‐ḏir'yurruna yätjŋuru ŋarranha. Garray God, ŋayaŋu‐ŋamathaŋana ŋarranha, märr ŋarra yurru biyapul ŋayaŋu‐ŋamathirriyi.
Maŋutjinydja nhe dhaḻ'yunmiya, Garray, ga yaka weyin nhäŋa ŋarraku yätjtja dhuwurr; Rurrwuyurrana yana biḏiwiḏitjkuŋana ŋarrakala yätjtja dhuwurr.
God, yuṯakuŋana ŋarranha ŋayaŋunydja, wirrkina garrkuḻukkuŋa, ḻatju'kuŋana wal'ŋu; Nherrala yuṯana wal'ŋu birrimbirr ŋunha ŋarrakala ŋayaŋulili.
Yakana ŋarranha ḏupthurra nhokiyingala goŋŋurunydja, yaka djaw'yurra Walŋanha ŋunhi Birrimbirrnha ŋarrakala.
















































































































































God Waŋarr, Waŋarr ŋarraku, nhuŋuwaynha ŋarra yukurra warrya'yun dhika bukmakthunydja ŋayaŋuyu ŋarrakalay; Nhuŋunydja ŋarra yukurra ḏukṯukthirri wirrkina dhika wal'ŋu. Ŋayaŋunydja ŋarra dhika yukurra baṉḏanydhirrina, bitjan ŋuli wäŋa ŋula gapumiriw; ŋayaŋu‐ŋanhdharkthirrina ŋarra yukurra nhinanydja ŋuli nhuŋu.
Ŋarranydja ḏukṯuk ŋarra yurru nhäma nhuna, Garray, dhiyali nhokala wäŋaŋura, liŋgu nhenydja dhuwala ganydjarr‐ḏumurru, ga ḻatju' wal'ŋu dhika.
Yo, manymaknha ŋunhi nhinanharawu, ŋarra yurru nhina walŋanydja, yurru bulunydja wal'ŋu ḻatju' nhokalana ŋarra ŋuli nhina märr‐ŋamathinyaraŋura.
Bala ŋarra nhuŋu wokthunna yukurra yurru, bitjanna liŋgu weyinŋumirrina ŋarra yurru buku‐wekamanydja nhuŋu, yakana yurru ḏaḏawyun; Goŋdja ŋarra yurru garrwarthirri yana, wokthunna yukurra nhuŋu bukumirriyamanydja manapan.
Yo, ŋarrakala ŋayaŋuyunydja bitjanna liŋgu ŋuli yukurra ḻukana maranhukunharamirrina, yurru ŋuriŋina bili nhokalay märr‐ŋamathinyarayunydja ŋayaŋu‐ḏaw'yun; Manikaynha ŋarra yurru yukurra miyaman, goŋmirriyirrina dhika wal'ŋu, wokthunna yurru nhuŋu, Garray God.
Wiripunydja ŋarra ŋuli ŋorra nhina, bira'yun ŋuli ya', bala ŋarra ŋuli guyaŋirrina nhina, märryu‐ŋupan nhuna ŋuli munha‐ŋupan.
Liŋgu bitjanna liŋgu nhepiŋga yana ŋarraku ŋuli djäkanydja, guŋga'yundja ŋuli ŋarranha; Ŋoy‐djulŋithirrina ŋarra ŋuli nhina nhokala djäkaŋura, bitjanna bitjan ŋuli yothu wäyin ŋäṉḏi'mirriŋuwala binbarrŋura djuḻuḻ'yun nhina; barkparkthunna ŋarra ŋuli manikay galŋa‐djulŋithinyarayunydja.
Ŋarra yukurra baṯ bitjanna mulkanydja nhuna, ga nheŋga ŋarranha yukurra goŋdhu mulka baṯ bitjandja, walŋakumanydja yukurra ŋarranha.
Wiripu‐guḻkuny'tja yolŋu'‐yulŋu ŋuli ŋarraku yukurra ŋaramurryirri, bunharawu walala ŋarraku ḏukṯuk; Walalana yurru raku'‐rakunydhirrinydja bunharaminyarayunydja, bala yurru rumbalnydja walalanha ḻuka waṯuyuna wakinŋuyuna.
<range>
Ga ŋarranydja yurru märr‐yiŋgathirrina, goŋmirriyirrina dhika wal'ŋu Godkala. Yo, Godkuna ŋunhi yolŋu walala yurru galŋa‐ŋamathirrinydja, liŋgu Godthunydja yurru dhäruk‐mukmaramana ŋunhinydja bothinyaramirrinhanydja walalanha yolŋu'‐yulŋunha.










































Gunhu' Waŋarr, ŋayaŋu‐wuyurra ŋanapurruŋgu; Nhäŋanydja ŋanapurrunha nhe yurru yukirriya goyulŋu'yu dhika wal'ŋu yana, ga gäŋa ŋanapurrunha yukirriya goŋmirriyaŋa dhika wal'ŋu,
märr yurru ŋuruŋu wiripuŋuyunydja bäpurru'yu yolŋu'‐yulŋuyu nhämana nhuŋu ḻatjuny'tja rom; Walala yurru nhämana, bala marŋgithirrina, ŋunhi nheŋga dhuwala waŋarr walŋakunharamirrinydja.
God milkunhamiyana nhunapinyay nhe ŋurukala wiripuwurruŋgalanydja bäpurru'wala, märr yurru walala wokthun yukurra nhuŋuwaynha; Bukmaknha yana yurru yolŋu'‐yulŋu buku‐ŋal'yun yukurra nhuŋuwaynha yanana.
Walala yurru ŋayaŋu‐ŋamathirrina, ga miyamanna ŋayaŋu‐djulŋithinyarayuna dhikana, liŋgu nhenydja dhuwala rom‐dhunupa warray Waŋarr, garrkuḻuk warray, ga gämanydja nhe yukurra bukmaknha yolŋunha miṯtjinha yuwalkkuma dhika wal'ŋu.
God milkunhamiyana nhunapinyay nhe ŋurukala wiripuwurruŋgalanydja bäpurru'wala, märr yurru walala wokthun yukurra nhuŋuwaynha, bukmaknha yana yurru yolŋu'‐yulŋu buku‐ŋal'yun yukurra nhuŋuwaynha yana.
Yo, wäŋanydja dhuwala marrtji borum‐mäypamirriyirrina, liŋgu ŋayipi Gunhu'yu Godthu ŋilimurrunha yukurra gäma goŋmirriyamanydja.
Wirrkina dhikana ŋayi ŋayaŋu‐ŋamathirri yukurra ŋilimurruŋgu; Bukmaknha dhika yolŋu birrka'mirriŋurana wäŋaŋura yurru märr‐ŋal'yun yukurra nhanŋu Garraywunydja.



































Yo, wiripuŋuyunydja yolŋuyu ŋarranha ŋuli yätj ḻakaramana gal'ŋu yanana, liŋgu ŋarranydja dhuwala nhuŋuway yana, ga ŋuriŋiyinydjayi romdhu ŋarranha ŋuli goramirriyamana.
Wiripunydja ŋuli ŋarrakala gurruṯu'mirriyu mulkuru‐ḻakaramana ŋarranha, yanapi ŋarra ŋula yolnha.
Yo, wirrki yana ŋarra märr‐ŋamathirrinydja yukurra wal'ŋu yana nhokalaŋuwu Buṉbuwunydja, bitjanna bitjan gurtha ŋuli nhära yukurra ŋatŋatthun ŋarrakala ŋayaŋuŋura. Walala yukurra yätj‐ḻakaramana dhikana wal'ŋu nhunanydja Garray, ga ŋuriŋi walalaŋgala dhärukthunydja yukurra ŋarranhana ŋayaŋu‐wutthun ga ŋayaŋu‐yätjkuma.
Wiripunydja ŋarra ŋuli galŋa‐mundurrthirri, ŋoy‐ŋathamiriw nhina wal'ŋu, ga walalanydja ŋuli bitjana warku'yuna warray ŋarranha, beyarrmakkunha warray.
Walala ŋuli gitkitthunna ŋarrakunydja, ŋunhi ŋarra ŋuli dhaṯthunmirri ŋuriŋi girri'yu, yana milkunharamirri bitjan ŋunhi ŋarra ŋuli wuyunmirri ŋarrakalayŋuwu ŋarra yätjku.
Ŋunha dhukarrŋuranydja walala yukurra waŋanharamirri, bitjan ḻayḻaymaramana ŋarranha, ga ŋuruŋu ŋänitjimirriyu muḻkurr‐leŋumirriyu walalay ŋarranha ŋuli manikaykurruna warku'yunna miyamanna.
Yurru ŋarranydja yurru bukumirriyamana yana gal'ŋu nhokalaynha, Garray, yana buku‐ruŋinyamaraŋa dhäruknha ŋarraku lili, ŋuriŋina waluyu ŋunhi nhe nherrara guŋga'yunarawu ŋarraku. Liŋgu nhe dhawu'mirriyaŋala muka, ŋunhi nhe yurru walŋakuma ŋarranha.
Garray, dhawaṯmaraŋana ŋarranha dhipuŋuru walŋakuŋana dhoḻuŋurunydja, dhawaṯmaraŋa warryurrana ŋarranha dhipuŋuru dhulmu‐ḻuḻnyinŋurunydja gapuŋuru, liŋgu nhuŋunydja märr‐ŋamathinyara yukurra dhärra warray gupaḏalnha‐wala, djambimiriwnha nhämiriwnha.
Dhawaṯmaraŋana ŋarranha märraŋana, märr yurru ŋarra yakana biyapulnydja ŋurru‐ḻupthun; Märraŋana ŋarranha dhawaṯmaraŋana ŋulaŋuru miriŋuwalanydja goŋŋuru.
Garray, ŋäka ga mäkiri'‐witjurra ŋarranha, ga buku‐ruŋinyamaraŋana yana dhäruktja, liŋgu nhenydja ŋunhi ḻatju' warray dhika waŋarr. Nhuŋu märr‐ŋamathinyaranydja yukurra dhärra bitjanna liŋguna gupaḏalnha‐wala; dhiyaŋi ŋunhi nhokalay mel‐wuyunaramirriyunydja bilyurrana, ga walŋakuŋana ŋarranha.
Yakana djuḻuḻ'maranharamiyanydja ŋarrakala nhe yurru. Ŋarranydja dhuwala djämamirri nhuŋu ŋarra, ga dhuwalana gay' ŋarra mariŋurana yulŋunydja. Go marrtjiyana lili waḏutjana, ga guŋga'yurrana ŋarranha.
Gumurr‐walkithiyana ga walŋakuŋana ŋarranha, märraŋana yana ŋarranha warryurra ŋulaŋuru miriŋuwalanydja goŋŋuru.
Garray, nhe marŋgi muka, ga ŋäma nhe ŋuli yolŋunha walalanha, ŋunhi walala ŋuli marrtji waŋa yätj dhäruk ŋarraku. Ga nhäma nhe ŋuli ŋunhiyi miriŋunhanydja walalanha, ŋunhi walala ŋuli warku'yun ŋarranha.
Ŋarraku ŋayaŋunydja ŋuli ŋayaŋu‐yätjthirrina ŋuriŋiyinydjayi walalaŋgala dhärukthunydja yätjthunydja, bala ŋarra ŋuli nhinanydja galŋa‐yätjthirrina, warwumirriyirrina bitjanna yukurra. Ŋarra gatjpu'yurruna yulŋunydja ŋula yolnha, ŋunhi ŋayi yurru ŋarraku maŋutji‐wuyun, ga marrparaŋ'kuma ŋarranha. Yurru bäyŋu warray, yakana yana ŋula waŋgany yolŋu nhinana ŋarrakala galki, bämara' ŋarraku.
Ŋarra marrya'yinanydja, ga walalanydja ŋarranha wekaŋala ŋula nhäna nawukuku'na; Ŋarra ŋanhdharkthinanydja, ga walalanydja ŋarranha wekaŋala dhäkay‐murrkthunarana gapu.
Garray, yakana yana walalanha guŋga'yurranydja, yaka yana walalambala galkithiyanydja wal'ŋu, ŋunhi walala ŋuli waŋgany‐manapan marrtji ḻuŋ'maranhamirri ŋula nhäku maḏayin'ku ŋathawu ḻukanharawu.
Yana walala yurru maŋutjinydja bambaythirrina dhumukthirrina, märr yurru walala yakana nhäma, bitjan walala yurru galkirrina marrtji, marrmarryunmirrina ŋuriŋi yalŋgi'yinyarayuna.
Dhä‐ḏir'yurrana walalanha ŋuriŋiyina nhokalay nhe ŋaramurryuna, ga yakana ŋula dhayuŋan nhe yurru waŋganynhanydja walŋakuma.
<range>
Liŋgu walala bumara yukurrana ŋayaŋu‐yätjkuŋala ŋunhinhanydja ŋunhi ŋayi dhä‐ḏir'yunara märraŋala nhokuŋu; Ŋuriŋi bili nhokalay ŋayi ŋunhi gaṯpurr'thinanydja, yurru walalanydja beyarrmakkuŋala warray, gitkitthunmina warray nhanŋu, ŋunhi ŋayi yukurrana rirrikthurrunanydja batjpatjthurrunanydja.
Garray, guyaŋiyana walalaŋgu ŋunhiyinydjayi yätjtja malanha, ga dhä‐ḏir'yurranydja walalanha wirrkina yana gal'ŋu; Yakana yana walala yurru nhina galkinydja gal'ŋu nhokala.
Biyaka biḏiwiḏitjkuŋana yäkunydja walalanha ŋuliŋuruyi djorra'ŋuru walŋamirriŋurunydja, ga yakana yana walala yurru ŋunhiyinydja walala nhina yukurra galki nhokalaŋuwala ŋurikalanydja ŋayaŋu‐dhunupamirriwalanydja gal'ŋu.
Yo Garray, dhuwalana gay' ŋarranydja, rirrikthunna ŋarra yukurra ŋorr'‐ŋurryunna batjpatjtjunna, ga wirrkina wal'ŋu ŋayaŋu‐yätjthirri ŋayaŋunydja ŋarra. Garray, märraŋana ŋarranha ḻaw'maraŋana biyakana walŋakuŋana.
Bala ŋarranydja yurru wokthunna nhuŋu wal'ŋu yana, manikaykurruna wokthun; Ŋarra yurru ḻakaramana nhunanydja, ŋunhi nhenydja biyapul gal'ŋu bathala, wokthundja ŋarra yurru nhuŋu buku‐wurrpanarayuna manapan.
Ga ŋuriŋiyinydjayi nhuna yurru ŋarra bitjan galŋa‐djulŋithinyamirriyamana. Liŋgu nhenydja yaka ḏukṯuk ŋarraku, ŋunhi ŋarra yurru gäma wäyindja ŋula nhänydja mundhurr‐wekanharawu.
Ga ŋunhinydja walala ŋunhi walalanha ŋuli ŋayaŋu‐ŋonuŋguma dhurrpalayu romdhu, walalanydja yurru nhämana dharaŋanna, bala walala yurru djulŋithirrina, goŋmirriyirrina dhikana.
Yo, nhenydja ŋunhi nhe ḻarruma yukurra warrya'yun Godku, yana nhiniya wurrkurrum'thiya, gatjpu'yurra biyaka ŋamakurru'wu maḻŋ'thunarawuna wal'ŋu. Liŋgu ŋayipinydja Godthunydja yukurra ŋäma warray bukumirriyanharawuy ŋunhinhanydja walalanha gurrupuruŋumirrinhanydja yolŋu'‐yulŋunha; Yaka ŋayi yurru meṉguma nhanŋuwaynydja ŋayi ŋunhi yolŋu'‐yulŋunha, ŋunhi walala yukurra nhina garrpiṉarawuy ŋula nhäkuŋu.
Wokthurrana biyakana nhumanydja, ŋunhi nhuma djiwarr'wuy walala; buku‐ŋal'yurrana nhanŋu nhumanydja yolŋu'‐yulŋu ŋunhi nhuma yukurra nhina dhiyala munatha'ŋura.
Yuwalk yana märr‐yuwalk ŋayi yurru walŋakuma wäŋanha Djurutjalamdja, ga biyapul yurru ŋayi ŋunhiyi gaŋgathinyamirriyama dhuḻ'yundhi ŋunhi yulŋunydja buṉbuma. Ga ŋunhiyinydjayi yolŋu walala mala‐wunharawuynydja nhanukalaŋuwuŋu djämamirriwuŋunydja walalaŋguŋu, walalana yukurra yurru nhina ŋunhiliyinydjayi wäŋaŋura; Ga walalaŋguwaynha yana yurru ŋunhi yulŋunydja wal'ŋu dhulŋuŋuna gupaḏalnha‐wala, ŋurikinydja walalaŋgu yolŋu'‐yulŋuwu ŋunhi walala yukurra märryu‐ḏapmaranhamirriyu märr‐ŋamathinyarayu ŋayathama ŋanya, ga walalana yurru yukurra nhina ŋunhiliyinydja wäŋaŋura gupaḏalnha‐wala yanana.
<range>

Garray God, go marrtjiya lili, guŋga'yurrana ŋarranha. Ŋarranydja dhuwala balanyarana yolŋu bitjan ŋurru‐ḻupthunna ŋarra yurru gapuŋurana, bitjanna ŋarra yukurra bitjan dhoḻuyu ŋarranha marrtji garrpiṉ, ga yakana ŋarra yukurra maḻŋ'marama ŋarrakuway ŋarra ḏäl garminyarr dhärranharawu.
Ga gapunydja dhuwala bena‐wala gal'ŋu yana, ga ŋuriŋi dhaḻawandhu ŋarranha marrtji bumana; galki ŋarra yurru ŋurru‐ḻupthunna‐wala dhuwala yulŋunydja.
Märr‐weyinnha ŋarra yukurrana gawaw'yurrunanydja märrliliyaŋalanydja guŋga'yunarawunydja, ga djawaryunna ŋarra marrtji dhuwala, ga mayaŋdja ŋarraku dhulku'mirrina, ga maŋutji ŋarra marrtji bitjan djawaryunna dhukarr‐nhänharayunydja.
Yo, guḻku'yu mirithirri yukurra nyinyaŋdhundja nhämanydja ŋarranha ŋurrumiriwŋurana nhämiriwŋurana, ŋuriŋiyinydja walalay yolŋu'‐yulŋuyu wuṉḏaŋarrmirriyu be ganydjarr‐ḏilkurruyu, ga ŋamaŋamayunmirrinydja walala yukurra ŋarraku bunharawuna yana, ga ḻakarama walala yukurra bothirrina ŋarranha. Nhaltjanna dhika ŋarra yurru roŋinyamarama wekamanydja walalaŋgu, ŋunhi ŋarra yaka manaŋina wo ŋula nhaltjarra walalaŋgalaŋuŋuru?
Garray God, nhenydja marŋgi ŋarraku. Nhenydja ŋuli nhäma marrtji ŋarranha djämalili, ŋunhi ŋarra ŋuli warkthun ŋula nhä malanha yätj.
Ŋarra yaka ḏukṯuk ŋurikinydja ŋunhi walala yurru ŋunhiyi märr‐yuwalkthinyaramirri yolŋu'‐yulŋu goramirriyirri, liŋgu ŋarrakala ŋuriŋi ḻiya‐dhumukthinyarayu yätjthu djämayu.





























































































































































































































































































































































































































































Garray dhuwala ŋurrwuny'tja ŋilimurruŋgu, ŋayi yurru ŋilimurrunha monyguma ŋurrwu'yunmarama, bili ŋayi ŋunhi biyapulnydja‐wala garrwar Waŋarrnydja. Ŋuli yurru ŋula yol yolŋu gärrinydja nhanukala ŋurrwu'lili, bala nhinana yukurra yurru nhanukala, ŋayinydja yurru walŋathirri warray, Garraywala ŋuriŋi gunganharayu.
Ŋayi yurru waŋa Garraywala bitjanna, “Nhenydja dhuwala ŋarraku watjarr'mirri, ga ŋurrwu' walŋamirri. Nhepina ŋarrakunydja Waŋarr; ŋarra yurru nhokalana ŋayaŋu‐nherraṉmirri.”
Ŋe! Ŋunha Yätjthu Ŋäṉukthunydja yukurra ŋayathama raki'na ḏapmaranharawu nhuŋu, yurru Garrayyunydja nhuna yurru walŋakuma warray, yupmaramana yurru nhokala, ga walŋakuma ŋayi yurru nhuna gungama rerriŋuru ga rakunydhinyaramirriŋuru.
Walŋana nhe yurru nhina yukurra Garraywalanydja djäkaŋura, bitjandhina bitjan ŋunha wäyindhu ŋuli dhangi'yun yothu'nha wäyinnha binbarrlili yaluŋura, djuḻuḻ'marama ŋuli burakinyaraŋuru; Bitjandhi bili nhunanydja yurru djuḻuḻ'marama Garrayyunydja nhanukalay ŋurrwu'lili, walŋakumayi nhuna yurru.
Munhakunydja nhe yurru nhina yukurra beyaṉumiriwnha, ga bitjandhi liŋgu walupuynydja, beyaṉumiriw yana nhe yurru yukurra nhina.
Yakana nhuna yurru ŋula yolthu djaw'yun, ŋula buma nhuna yurru, bili Garrayyuna yukurra nhuna gungama, ŋurrwu'yunmarama yurru walu‐ŋupan ga munha‐ŋupan.
Wiripu‐guḻku' yolŋu walala yurru galkirrinydja marrtji, murrmurryundja yurru ŋula nhokala ḻiw'marama.
Nhenydja yurru yaka warray burakirri ŋula nhäyu, nhenydja yurru yana nhäma ŋunhi dhuwurr‐yätjmirrinha, walala yurru galkirri marrtji ŋuriŋi Garraywala dhä‐ḏir'yunarayu.
Nhunanydja yurru yaka ŋula yätjthu romdhu wutthun, liŋgu nhanukala Garraywala nhenydja wekanharamina goŋlili; Ŋayi ŋunhi garrwar wal'ŋu Waŋarr God nhuŋunydja gunganharamirri ga watjarr‐mulkanharamirri, yakana yurru ŋula nhä mari galkithirri nhokalanydja wäŋalili.
<range>
Liŋgu Godthu yurru goŋ‐nherraṉ nhuŋu djäkamirrinha yolŋu'‐yulŋunha, walala yurru ŋunhi djiwarr'wuy walala marrtji dharraynydja nhuŋu wanhawitjan nhe yurru marrtji;
Mulkana yurru walala marrtji nhuna baṯ bitjanna, märr nhe yurru yakana ŋula galkirri, ga burakirri ḻukunydja ḏaw'yun guṉḏayunydja.
Ŋuli nhe yurru nhäma ŋula wakinŋunha wäyinnha maḏakarritjnha, nhenydja yurru yana bumana ŋanya, gukumana yurru; Nhämana nhe yurru moḻ'ŋunha maḏakarritjnhanydja, bala yana muŋdhunna ŋanya nhokalay nhe djalkiriyuna.
Garray yukurra waŋa bitjan, “Ŋarranydja yurru walŋakuma yolŋunha ŋunhinha, ŋunhi ŋayi yukurra mulka rambuma ŋarranha; Ŋarranydja yurru nhanŋu dharray, ŋapatjkumana ŋanya, liŋgu ŋayi marŋgina wal'ŋu ŋarraku, nhäyinyara ŋarra yulŋunydja Godtja.
Ŋunhi ŋayi yurru wäthun ŋula ŋarraku, bala ŋarra yurru waŋa buku‐wakmarama nhanŋu; Ga ŋuli ŋayi yurru ŋula marilili gärri, ŋarranydja yurru ŋunhili nhanukala galki, walŋakumanydja ŋarra yurru ŋanya, märramana dhawaṯmaramana ŋuliŋuru mariŋuru. Bala ŋarra yurru märr‐ŋal'yunna nhanŋu ŋuriki yolŋuwu ŋunhi ŋayi ŋarrakala yukurra märryu ḏapmarama, ga buku‐ruŋiyinmarama ŋarra yurru nhanŋu; Weyinnha ŋayi yurru nhina yukurra dhiyala munatha'ŋuranydja, liŋgu ŋayi yurru marŋgithirrina ŋarraku walŋamirriwuna romgu.” Ga bitjan yukurra Garray waŋanydja.
<range>





Yo, Garraynydja dhuwala buŋgawa ŋayi gal'ŋu, ŋunha nhinanydja ŋayi yukurra girri'yunydja dhaṯthunminyara dhika dhapirrkmirriyu, ḻatju'yu dhika wal'ŋu; Nhinanydja ŋayi yukurra ŋunha ŋuriŋi ganydjarryu, ganydjarr‐ḏumurruyu wal'ŋu dhika giṯthunamiriwyu. Ŋayi ŋunhi Garrayyu djämanydja dhuwala wäŋanha munatha'nhanydja, ga nherraranydja ŋayi giṯmaranhamiriw yana gal'ŋu, yakana ŋayi yurru giṯthun bala ga lili bitjan.
Garray, beŋuru liŋgu ŋurruŋuru nhe yukurrana nhinananydja buŋgawa wal'ŋu, ŋurruŋu nhe, ga bitjan liŋgu walŋa yana nhe yulŋunydja.
Ŋunha gapu moṉuktja ganydjarr‐ḏumurru wal'ŋu, ga ŋunha dhaḻawan yukurra galkirri ŋunha munatha'lili be rirrakayyu wal'ŋu bathalayu ŋanya.
Yurru Garraynydja wal'ŋu biyapul warray, be‐wala ŋurikalayinydjayi gapuwalanydja; Ŋuriŋi nhanukalanydja ganydjarryu bitjan ŋayi yukurra gäma dhuwala munatha'nha wäŋanha warrpam'thun yana, ŋayinydja biyapul gal'ŋu ganydjarr‐ḏumurru ŋayi ŋurikalanydja be bathala‐wala ḏowuwalanydja.
Yo, Garrayyunydja nherrara ŋunhi romdja, ŋunhi ŋayi yurru dhärra yukurra yana mukthun, djambimiriw nhämiriw. Garray, nhuŋunydja ŋunhi wäŋa biyapul warray wal'ŋu dhuyu, ḏarrtjalk warray, ganaŋ'thun yukurra ŋuliŋuru yätjkalanydja, bitjanna liŋguna dhärra yurru yukurra gupaḏalnha‐wala.



















































Yo Garray, nhenydja yukurra märr‐ŋamathirri warray ŋurikinydja yolŋu'‐yulŋuwu ŋunhi walala yukurra ŋuyulkthirri nyinyaŋdhun yätjku; Nhepi ŋuli gunganhamirriyamanydja walŋakumanydja walalanha, ŋunhi nhuŋuwaynydja gal'ŋu yolŋu'‐yulŋunha, märrama nhe ŋuli dhawaṯmarama walalanha ŋuliŋurunydja goŋŋuru yätjkalanydja.
Nhe ŋuli djarraṯawun'kumana dhukarrnydja ŋuriki rom‐waŋganymirriwunydja ŋayaŋu‐dhunupamirriwunydja yolŋu'‐yulŋuwu, märr yurru walala nhina ŋayaŋu‐djulŋithirrina, goŋmirriyirrina dhikana wal'ŋu.
Yo, biyaka galŋa‐djulŋithiya wirrki wal'ŋu yana nhumanydja ŋunhi ŋayaŋu‐dhunupamirrinydja. Ŋayaŋu‐djulŋithiya yana Garraywalanydja, ga buku‐wurrpala wekaŋa nhanŋu, liŋgu ŋayinydja ŋunhi gäna wal'ŋu, ḏarrtjalk yana ŋayi Garray.
Yo, Garraynydja dhuwala buŋgawa ŋayi wal'ŋu. Biyaka goŋmirriyaŋa wokthurrana manaparra nhuma munathany'tja wäŋa, ga nhumanydja ŋunhi nhuma nhina yukurra gapuŋura ga runu'‐runuŋura, biyaka galŋa‐djulŋithiyana gal'ŋu.
Garraynydja yukurra nhina dhika dhapirrk warray wal'ŋu yana ŋayipinydja, bitjan ŋayi yukurra ŋäkirrmaranhamirrinydja ŋanyapinyay ŋayi ŋuriŋina waŋupini'yuna, ga nhinanydja ŋayi yukurra ŋunha be‐wala djiwarr'ŋura wal'ŋu, gämanydja ŋayi marrtji dhuwala wäŋanha munatha'nha goŋdhunydja nhanukalay ŋayi.
Nhinanydja ŋayi yukurra ŋunhiliyi dhunupa wal'ŋu yana, ga ŋuliŋuruyi nhanukala yukurra marrtjinydja gurthana dhawaṯthundja, nhäranhamaramana yukurra ŋunhi miriŋunhanydja nhanŋuway, ga yakana ŋula waŋgany walŋanydja.
Ŋuliŋuruyi nhanukala dhawaṯthun yurru bitjan djaḻka'‐djaḻkarryunna, ga ṉilŋṉilŋdja ŋunhinydja yurru wärakkumana mulka ŋuriŋi birrka'mirrina wäŋa; Ŋayi yurru munatha'yunydja wäŋayu nhämana, bala marrmarryunmirrina, bala barr'‐barryunna yurru buku'‐wukunydja wäŋa, buḻwaŋ'thunna marrtji gumurrŋura nhanukalanydja Garraywalanydja, ŋunhi ŋayi yukurra nhina ŋunha Garray wal'ŋu ŋayi ŋurruŋu dhiyaku munatha'wu warrpam'ku yana.
<range>
Bukmakthu ŋuruŋunydja gärakpuyyunydja walalay bitjan ganyu'yu ga ŋaḻindiyu dhika nhäyu ḻakaramana ŋanya yukurra, ŋunhi ŋayinydja rom dhunupa wal'ŋu yana, ga bukmakthu buku‐ḻiw'marama wäŋaŋuru miṯtjiyunydja yukurra nhämana ŋunhi dhapirrktja dhikanydja ŋanyanydja djarraṯawun'.
Yo, ŋunhinydja walala ŋunhi walala yukurra buku‐ŋal'yun wiripuŋuwu waŋarrwu ga ŋula nhäku maḏayin'kunydja, walalanydja yurru goramirriyirrina, liŋgu birrka'mirri waŋarr malanha yurru buku‐nyilŋ'thun nhanŋuwaynha yana waŋganyguna Garraywuna.
Yo, yolŋu walala ŋunhi Djurutjalambuy wäŋawuy yukurra mirithirrina yana ŋayaŋu‐djulŋithirrina, goŋmirriyirrina yukurra nhina ḻiw'marama ŋunhi wäŋakurru, liŋgu nhenydja God yukurra djäma dhunupa warray dhika wal'ŋu.
Nhenydja dhuwala ganydjarr‐ḏumurru wal'ŋu God yana, wäŋa‐nininyŋu, ga nhepi yukurra ŋayathama dhuwala wäŋanha munatha'nhanydja ḻiw'marama yana. Nhenydja biyapul wal'ŋu djuḻkmarama yukurra yana bukmaknhanydja ŋunhinydja ŋunhi walala ŋuli yolŋu'‐yulŋuyu waŋarr‐ḻakarama yukurra.














Go wäŋa malanha bukmak, yiŋgathiya Garraywu, goŋmirriyiyana nhanŋu go rirrakay‐djulŋithinyamirriyuna.
Märr‐ŋal'yurra nhanŋu ŋoy‐djulŋithinyarayu, ga marrtjiya lili nhanukala, miyamala ŋayaŋu‐djulŋithinyaramirri manikay.
Marŋgithiyana nhanŋu Garraywu, ŋunhi ŋayi dhuwala Gunhu' Waŋarr, ŋayipi yana. Ŋayi bokmara ŋilimurrunha, ga ŋilimurrunydja dhuwala nhanŋuwaynha mala yolŋu; ŋilimurru nhanukalana goŋŋura, liŋgu ŋayi ŋilimurruŋgunydja djäkamirri.
Go gärriyana lili nhanukala Buṉbulilina, buku‐wekaŋana ŋanya, ŋilimurru wokthunna nhanŋu wal'ŋu mirithirrina; Buku‐wekaŋa ŋanya, ga yäkuna ŋanya garrwarkuŋa.
Bili Garray dhuwala ḻatjuny'tja, nhanŋu märr‐ŋamathinyaranydja dhärrana yukurra, ga bitjanna liŋguna yurru, weyinŋumirrina. Garraynydja dhuwala märr‐yuwalkthinyaramirri; Ŋilimurrunydja yurru ga yumurrku' ŋilimurruŋgu märr‐nherraṉmirrina nhanukala, liŋgu ŋayipinydja yurru yukurra dhärra bitjanna liŋguna djambimiriwnha‐wala yana.






















































Ŋarranydja liŋguna djarr'yurruna, ŋarra yurru wokthun nhanŋu Garraywuna; Bukmakthu ŋarrakalay ŋayaŋuyu ŋarra yurru wokthunna nhanŋu, liŋgu yäkunydja ŋayi djeŋarra' warray wal'ŋu, biyapul warray‐wala wiripu‐guḻku'walanydja.
Bitjanna liŋguna ŋarra yurru wokthun nhanŋu Garraywu, ga yakana ŋuli meṉgumanydja nhaltjan ŋayi ŋuli yukurra ŋarranha gäma ḻatju'kuma dhika wal'ŋu.
Ŋayi biḏiwiḏitjkuma marrtji bala ŋuli ŋarrakala yätj malanha, warrpam ḏarrtjalkkuma ŋarranha, ga ḏukthunmarama ŋayi ŋuli ŋarranha marrtji bala, baḏarraŋ'kuma birrka'mirriŋuru rerriŋuru,
Ŋarranha ŋayi ŋuli walŋakuma rakunydhinyaraŋuru, ga nhinanydja ŋarra yukurra walŋana yana nhanukalana djäkaŋura. Ga monyguma ŋarranha ŋayi ŋuli märr‐ŋamathinyarayu, nhanukalay ŋayi ŋoy‐wuyunaramirriyu ŋuli yukurra ŋarranha gäma ḻatju'kumana.
Ŋayi ŋarranha ŋuli maranhu‐wekama ḻatju'mirriyu nhäyu malaŋuyu, yuṯana yana ŋarra ŋuli yukurra nhina ḏälnha, bitjan ŋuli ḏamala, bili nhanukala goŋŋura Garraywala.
Wiripuŋuyu yolŋuyu ŋarranha mak wakinŋu‐ḻakarama yukurra, yurru Garraynydja ŋarrakala gali'ŋura; ŋayi ŋarranhanydja yukurra gäma ŋamathama dhika wal'ŋu.
Ŋäthili baman' ŋayi milkuŋala nhanŋuway ŋayi dhukarr ŋurikala ḏarramuwala Mawtjitjkala, ga bukmakthu yolŋu'‐yulŋuyu bäpurru'yu Yitjuralpuyŋuyunydja nhäŋala Garraywu ḻatjuny'tja djäma nhanukala Mawtjitjkala.
Garraynydja dhuwala mel‐wuyunaramirrina, bitjanna liŋguna ŋayi yukurra ŋayaŋu‐ŋamathirrinydja ŋilimurruŋgu. Yakana ŋayi ŋuli dhika waḏutja ŋaramurryirri; djäkana ŋuli ŋamathamana, gel'yunna gäma.
Wiripunydja ŋayi ŋilimurrunha ŋuli waŋa raypirri'yun yätjŋuru, yurru yaka gupaḏalnydja ŋayi ŋuli ŋilimurrunha murr'marama, ga yaka ŋayi ŋuli weyinmaramanydja gäma ŋunhi nhanŋuway ŋayi ŋaramurr.
Wiripunydja ŋilimurru ŋuli ŋanya buma ŋayaŋu‐yätjkuma ŋuriŋi ŋilimurruŋgala yätjthu, yurru Garraynydja ŋuli yaka buku‐ruŋiyirri ŋilimurruŋgu, buma ŋitjalanhanydja.
Godkunydja märr‐ŋamathinyara dhiŋgina, bena‐wala birr'; wirrki ŋayi yukurra märryu‐ḏapmarama märr‐ŋamathinyarayu ŋunhinhanydja walalanha ŋunhi walala dhäruk‐märranharamirri nhanŋu;
Liŋguna ŋayi yarrkyarrkmaraŋala ŋilimurruŋgu yätjtja dhuwurr, barrkulilina wuyupmaraŋalana, bena‐wala birr' ŋilimurruŋgala.
Yo, Garraynydja yukurra wuyun ŋilimurruŋgu, bitjandhi bitjan ŋuli yolŋu mäḻu'mirriŋu wuyun nhanukalayŋuwu gäthu'mirriŋuwu.
Bili ŋayi marŋgi ŋilimurruŋgu, ŋunhi ŋilimurrunydja dhuwala munatha', munatha' muka ŋayi yolŋukuŋala djämanydja.
Yolŋunydja dhuwala yaka yurru weyin yukurra nhina dhiyala munatha'ŋura, gurriri'ŋu yana nhanŋu walŋanydja, balanyara bitjan mulmu. Mulmu ŋuli ŋuthan ḻatju'thirri,
bala ŋuli watayunydja bo'yun, buṯthunmaramana, ḏaŋgalkmaramana ŋuli winya'yunmaramana; Yakana biyapulnydja yurru nhäma ŋunhiyi ŋula yolthu.
Yurru Garraywunydja märr‐ŋamathinyara yakana ŋuli winya'yun; Bitjanna liŋguna Garraynydja yukurra ŋayaŋu‐ŋamathirri ŋurikinydja walalaŋgu yolŋu'‐yulŋuwu, ŋunhi walala borrk‐barrarirri yukurra nhanŋu; Walalaŋgu ŋayi yukurra ŋayaŋu‐ŋamathirrinydja, ga yumurrku'wu walalaŋgalaŋuwu, ga walalaŋgalaŋuwu yumurrku'walaŋuwu yumurrku'wu.
Bitjanna liŋguna ŋayi yukurra yurru guyaŋirrinydja ŋunhiyi walalanha, ŋunhi walala yukurra ḏälkuma rom nhanŋu, ŋunhi walala yukurra dhärukku malthun nhanŋuway.
Garraynydja yukurra nhina ŋunha djiwarr'ŋurana, djiwarrny'tja ŋunha nhanŋuwayŋga wäŋa; Ŋayiŋga ŋunha ŋurruŋunydja buŋgawanydja, nhanukalaynha goŋŋura ŋorra yukurra nhä malanha bukmak.
Wokthurra Garraywuna, nhuma djiwarr'wuynydja yolŋu'‐yulŋu, ŋunhi nhuma dhäruk‐märranhamirri nhanŋu.
Wokthurra Garraywuna, nhuma djämamirrinydja walala nhanŋu, ŋunhi nhuma djäma yukurra nhanukalay djälkurru.
Wokthurra Garraywuna, nhumanydja walala birrka'mirriŋura wäŋaŋura, bukmak nhä malanha ŋunhi ŋayi bokmara nhumalanha. Wokthurrana walala, ga bitjandhiyi liŋgu ŋarranydja yukurra wokthundhi nhanŋu Garraywu, gupaḏalnha‐wala yanana yurru.
























































































































Way yolŋu walala, biyaka buku‐wurrpalana Godnhanydja, liŋgu ŋayinydja ŋunhi dhapirrk warray waŋarr, ŋanya warray dhika. Yuwalk yana märr‐yuwalk ŋayi märr‐ŋamathirrinydja yukurra ŋilimurruŋgu, ga bitjan liŋgu ŋayi yukurra djämanydja ŋamakurru' mirithirri wal'ŋu yana ŋilimurruŋgu yolŋu'‐yulŋuwunydja.
Yo, liŋgu ŋayi bakmaraŋalana ŋayipina ŋunhi ḏälnydja raki' ŋunhi yukurrana garrpira ŋilimurrunha, dhawaṯmaraŋalana ŋayi yänana dhayaḻakuŋalana ŋuliŋuruyi garrpiṉminyaraŋurunydja romŋuru.
Wiripunydja nhuma yolŋu walala yukurranha ŋuli nhinanha ḻiya‐dhumuknha yana, ga wiripunydja nhe ŋuli ŋayaŋu‐yätjthinya burakinyarana, liŋgu ŋuriŋi nhokalay yätjthu.
Yana nhe ŋuli ŋuyulkthirrina ŋathawunydja, galki rakunydhinyarawuna.
Yo, mariŋurana yana nhe yulŋunydja, bala nhe wäthurruna Garraywalana märrliliyaŋala bitjarrana, “Garray, guŋga'yurra ŋarranha,” bitjarrana. Ga ŋayinydja nhuna yuwalkthi walŋakuŋalana, ga märraŋalana ŋayi nhuna beŋurunydja yätjŋurunydja ŋayaŋu‐yätjthinyaramirriŋurunydja romŋuru.
Yo, ŋayi waŋana dhäruk‐waŋgany, bala nhenydja baḏarraŋ'thinana, ḏukthurrunana nhe yulŋunydja ŋuriŋi bili dhärukthu yana; ŋayi walŋakuŋala nhuna, märr yurru nhe yaka muka rakunydhirrinydja.
Yana nhenydja yurru buku‐wurrpala ŋanya Godnhanydja, liŋgu ŋayinydja ŋamakurru' warray dhika waŋarr; Yuwalk yana märr‐yuwalk ŋayi märr‐ŋamathirrinydja yukurra ŋilimurruŋgu, ga bitjan warray liŋgu ŋayi yukurra djämanydja ŋilimurruŋgu yolŋu'‐yulŋuwunydja ŋamakurru' dhika wal'ŋu mirithirri yana.
Go gäŋana lili nhanŋu mundhurrnha Garraywunydja, ga buku‐wurrpalana ŋanya; Ḻakaraŋana ŋanya ŋurikiynha ŋunhi ŋayi yukurra djäma mirithirri bathala, miyamalana manikaynha, wokthurrana manaparana biyakana Garraywalanydja ŋayaŋu‐djulŋithinyaramirriyuna.
Wiripunydja nhuma yukurranha ŋuli yolŋu'‐yulŋuyu gänha mitjiya be dhulmukurru wal'ŋu wulangurru, djäma nhuma ŋuli ŋula nhä malanha yana ḻukunydjakunharaminya ŋuriŋi djämayu.
Ga wiripunydja nhuma ŋuli nhänhana Garraywuŋu djämawuynydja, nhä ŋayi ŋuli djäma nhanukalay ŋayi ganydjarryu ŋula dhulmuŋura gapuŋura.
Wiripunydja ŋayi ŋuli waŋanha dhäruk yana waŋgany, bala ŋayi ŋuli watayunydja bo'yunana ŋuriŋi ganydjarrmirriyuna wal'ŋu, bathalayuna ganydjarryu ŋayi ŋuli djäma, ga ŋunhiyi ḏowu dhaḻawan ŋuli gaŋgathinya mirithinyana dhikana wal'ŋu, barrari‐wukunhana nhumalanha yolŋu'‐yulŋunhana.
Yo, wiripunydja ŋayi ŋuli ŋunhi mitjiya gaŋgathinyamirriyanha ŋuriŋi dhaḻawandhu ḏowuyu, ga be yana galkinya ŋunha ŋoylilinydja gapulili, ga nhuma yolŋunydja walala ŋuli barrarinyana yukurranha mirithinyana;
Yo, ḏur'‐ḏuryunana nhuma ŋuli bala ga lili ŋuriŋi ḏowuyunydja, bitjana bitjan ŋuli leŋumirri ŋunhi yolŋu ŋunhi ŋayi ŋuli marrtji yukurra bala ga lili buku‐wirwiryun, ga yakana nhe yana marŋginydja nhaltjanarawu nhinanharawu walŋathinyarawu.
Yo, mariŋuranydja nhe ŋuli bathalaŋura yana wal'ŋu dhika, bala nhe ŋuli wäthuna Garraywala bitjana, “Garray, walŋakuŋa ŋanapurrunha,” bitjana.
Ga yuwalkthi yana märr‐yuwalk ŋayi nhumalanha walŋakuŋalanydja märraŋala dhawaṯmaraŋalanydja ŋuliŋuruyi barrarimirriŋurunydja dhikanydja wal'ŋu romŋuru; Yana ŋayi ŋuli waŋananydja dhäruknha waŋganynha, mukmaraŋala ŋayi ŋunhi watanhanydja ga gapunhanydja, bala ŋayi ŋunhi watanydja ga gapunydja wurrkurrum'thinana mukthurrunana, bukmak ŋunhi nhä malanha warrpam' wapurarrnha, wapurarryinana yana.
Yo, nhänhanydja nhuma ŋuli gapu nyilŋ'thunaranydja mukthunaranydja wurrkurrum'thinyaranydja, bala ŋayaŋu‐djulŋithinyana dhikana goŋmirriyinyana ŋuli, liŋgu gäŋalanydja ŋayi nhumalanha walŋana yana ŋunhimala wäŋalili ŋunhi wanhamala nhe ḏukṯukthinya ŋuli nhinanharawu.
Ga nhenydja ŋuli guyaŋinya muka ŋanya Garraynha, buku‐wurrpanaŋga manapana ŋanya, liŋgu ŋayinydja manymak warray dhika warray God; Yuwalk ŋayi märr‐yuwalk yana märr‐ŋamathirrinydja yukurra ŋilimurruŋgu, ga bitjan warray liŋgu ŋayi ŋuli gämanydja ŋamathama warray dhika ŋilimurrunha yolŋu'‐yulŋunhanydja goŋmirriyama warray.
Yo, ḻakaraŋa ŋuripa yolŋu'‐yulŋuwanydja ŋunhi walala ŋuli ḻuŋ'maranhamirri marrtji nhanukala yäkuyu, garrwarkuŋana wal'ŋu ḻakaraŋa ŋuriki ḏalkarra'mirriwu yolŋu'‐yulŋuwu ga ŋurru'‐ŋurruŋuwu wal'ŋu, liŋgu ŋayinydja ŋunhi God wokthunaramirri warray dhika wal'ŋu.
Yo, nhuma yolŋu walala ŋuli yukurranha nhinanha mirithirrina yätjnha yanana, ga ŋayinydja Garrayyunydja baṉḏanyguŋala mayaŋ' wäŋa, märr ŋayi yurru ŋunhiyi wäŋa baṉḏanydhirri;
Baṉḏanynha ŋayi ŋunhi wäŋa ganbarknha, ga yakana ŋayi ŋathanydja yukurra ŋuthan ŋunhiliyi wäŋaŋura, liŋgu ŋuriŋina nhokala yätjthuna djämayu.
Yurru ŋayi ŋuli Garrayyu wekama warray gapu ŋurikinydja yolŋuwu dhuwurr‐ŋamakurru'wunydja, märr yurru ŋayi ŋunhi ganbarktja gapumiriwnydja wäŋa gapumirriyirrina biyapul,
ga yolŋu walala marrtji yurru nhina ŋunhili gapumirriŋuranydja wäŋaŋura, ga yakana walala yurru biyapulnydja ŋula marrya'yirri.
Yo, walala ŋuli ḻämu‐nherrulu ŋathanydja malanha ŋula nhänydja, ga dhunupana ŋuli yana ŋuthanna mirithirrina dhirrimukthirrina dhikana wal'ŋu; Ga ŋuliŋuruyi borum‐dharpaŋuru walala ŋuli gulkthundja marrtji mirithirrina guḻku'na, dhirrimuknha dhikana.
Yo, guŋga'yun warray ŋayinydja yukurra nhanŋuwaynydja ŋayi ŋunhi yolŋu'‐yulŋunha, gäma marrtji dhika ḻatju'kuma warray, märr walalaŋgu yumurrkuny'tja yurru marrtji miṯtji‐guḻku'thirri, ga wäyin malanha walalaŋgu yurru mirithirrina guḻku'na yana, yakana walala yurru rirrikthun ga rakunydhirri marrtji murrmurryun.
Yo, wiripunydja ŋuli ŋunhi Godku yolŋu walala mariŋura yana, walala ŋuli ŋayaŋu‐ŋonuŋdhinya warwuyu dhika nhäyu malaŋuyu. Yurru Godtja yaka ḏukṯuk ŋurikinydjayi walalaŋgu yolŋu'‐yulŋuwu ŋaḻapaḻmirriwunydja wal'ŋu bathalamirriwunydja buŋgawamirriwunydja, ŋunhi walala ŋuli muŋdhun yukurra wiripu‐guḻku'nha;
Djäma ŋayi ŋuli yulŋunydja walalaŋgala, märr yurru walala yukurra wirwiryun ŋuliwitjanna baṉḏanygurruna räwakkurruna wäŋakurru, yana yukurra marrtji buku‐wirwiryunna, ḻarruma marrtji dhukarrwuna.
Yurru ŋayi ŋuli Godthunydja ḻaw'marama ŋunhinhana yolŋunha ŋunhi ŋayi gurrupuruŋu ŋunhi yolŋumiriw, ŋunhiyina ŋayi yurru märrama dhawaṯmaramanydja marimirriŋurunydja wäŋaŋuru, ga ŋayaŋu‐yätjthinyaramirriŋurunydja, ga guŋga'yun ŋayi ŋuli goŋmirriyama bitjan walalaŋgu gurruṯu'mirrinhanydja, märr yurru walala nhina yukurra galŋa‐djulŋithirri.
Yo, ŋuriŋi ŋayaŋu‐dhunupayunydja yolŋuyu yurru nhämana, bala ŋayaŋunydja ŋayi yurru djulŋithirrina dhikana; Yurru ŋunhi dhuwurr‐yätjtja yana nhina yukurra dhäruk‐mukthunna, liŋgu bäyŋuna nhanŋu dhäruk waŋanharawu.
Yo, ŋuli nhe be ḻiya‐djambatjtja, ga guyaŋirri nhe yukurra ŋamathama, dhunupa wal'ŋu, guyaŋiyana biyakana nhenydja ŋuparrana dhäruknha ŋunhiyi. Ga biyakana liŋguna‐wala yana wokthurrana Garraywunydja, liŋgu ŋayinydja ŋunhi mirithirri ŋamakurru' warray, manymak warray Garray, bitjan warray liŋgu ŋayi yukurra gäma warray nhanukalaynydja märr‐ŋamathinyarayu.
Nhuma yolŋu walala buku‐wurrpalana ŋanya Godnhanydja, liŋgu ŋayinydja ŋunhi manymak mirithirri warray Garray Waŋarr; Yuwalk yana märr‐yuwalk ŋayi yukurra märr‐ŋamathirrinydja ŋilimurruŋgu, ga bitjan liŋgu ŋayi yurru.
Nhuma yolŋu walala ŋunhi nhumalanha ŋayi walŋakuŋala, waŋiya ḻakaraŋa nhanukalaŋuwuy ŋunhi ŋayinydja biyapul warray wal'ŋu, dhapirrk warray, liŋgu märraŋala ŋayi nhumalanha dhawaṯmaraŋala beŋuru ŋunhi miriŋuwala goŋŋuru.
Ŋayi ḻuŋ'maraŋalanydja marrtjina nhumalanha birrka'mirriŋuru yana wäŋaŋurunydja, ŋulaŋuru dhimurru'ŋuru ga bärra'ŋuru, ga ḻuŋgurrmaŋuru ga djalathaŋŋuru, bitjarra ŋayi gäŋala nhumalanha lili wäŋalilina roŋinyamaraŋala.
Wiripunydja nhuma yolŋu walala yukurranha ŋuli bäymana wirwiryuna ŋanhdharkŋurana, räwakŋurana gawarrka'ŋurana wäŋaŋura, ga yakana nhuma maḻŋ'maraŋala dhukarr ŋunhinydja ŋunhi ŋayi marrtji ŋorra ŋunhimala wäŋalili ḻatju'lilinydja, märr yurru nhe yukurra nhinana ŋunhili.
Marrya'na nhe ga ŋanhdharknha, ga ŋayaŋunydja nhuŋu ŋunhi ŋunhanydja märr‐yawaryurrunana djawaryurrunana gal'ŋu.
Yo, mariŋura nhe yulŋunydja ŋayaŋunydja, bala nhe wäthurrunana märrliliyaŋalana Garraywala bitjarrana, “Garray, guŋga'yurra ŋarranha,” bitjarra. Ga ŋayinydja nhuna yuwalkthi walŋakuŋalana, ga märraŋala ŋayi nhuna dhawaṯmaraŋalana beŋuruyinydjayi marimirriŋurunydja.
Ga gäŋalanydja ŋayi nhuna yukurrana ŋuliwitjarrana dhukarrkurru dhunupakurruna yana, ga yana liŋgu ga mulkana nhe ŋunhi wäŋa nhinanharawu, wäŋaranharawuna wal'ŋu.
Way nhuma yolŋu walala, biyaka buku‐wurrpalana Godnhanydja, liŋgu ŋayinydja ŋunhi dhapirrk warray, ŋanya warray dhika; Yuwalk yana märr‐yuwalk ŋayi märr‐ŋamathirrinydja yukurra ŋilimurruŋgu, ga bitjan warray liŋgu ŋayi yukurra djämanydja ŋamakurru' mirithirri wal'ŋu yana ŋilimurruŋgu yolŋu'‐yulŋuwunydja.
Yo, ŋunhi ŋilimurru ŋuli marrya'yirri ga ŋanhdharkthirri, ŋayinydja ŋuli ŋilimurrunha maranhu‐wekama, ga rarr'yundja ŋayi ŋuli mirithirri yana manymak nhänydja malanha ŋilimurruŋgu.
Wiripunydja nhuma ŋuli nhinanha yukurranha buku‐munha'ŋura ŋunha wäŋaŋura, garrpiṉarana nhumalanha ŋuli yukurranha ŋuriŋi raki'yu dhika nhäyu malaŋuyu, liŋgu nhe ŋapa‐nherraṉmina yukurrana Garraywu; Yaka nhe ḏukṯukthina nhinanharawu nhanukalaŋuwunydja romgu wal'ŋu.
<range>
Ga dhiyakuyinayi märrwu nhe ŋuli ŋayaŋunydja nhuŋu djawaryuna ŋuriŋinayi gänharayu ŋonuŋdhuna romdhu, bala nhe ŋuli galkinyana yana, ga yakana nhuŋu ŋula yol dhärranhamaranharawunydja guŋga'yunarawunydja.
Yana nhe ŋayaŋu‐yätjthinana yukurrana yulŋunydja, bala nhe wäthurrunana, märrliliyaŋalana Garraywala bitjarrana, “Garray, guŋga'yurra ŋarranha,” bitjarra. Ga dhunupana yana ŋayinydja nhuna yuwalkthi walŋakuŋalana, dhawaṯmaraŋalana märraŋala yana beŋuruyinydjayi marimirriŋurunydja;
Märraŋalana ŋayi nhuna ŋuliŋuruyi buku‐munha'ŋurunydja wäŋaŋuru dhawaṯmaraŋalana, ga guḻk‐guḻkthurrunana ŋayi nhokala rakiny'tja ŋunhinydja garrpi'‐garrpiṉarawuynydja, dhayaḻakuŋalana nhuna ŋayi.






































Garraynydja God Waŋarrnydja waŋana ŋarrakalaŋuwalanydja Garraywala bitjarra, “Go nhiniya galki dhiyala gay' ŋarrakala gali'ŋura dhunupa'ŋuŋura, yana liŋgu ga galkinyamarama ŋarra yurru nhuŋu miriŋunha ŋunhi, bala nhe yurru djalkirina dhärra walalaŋgala miriŋuwalanydja nhokalaŋuwala.”
Yo, Garrayyunydja liŋgu nhuna nherrara, nhe yurru yukurra nhinana buŋgawana ŋurruŋuna wal'ŋu ŋunhala Djurutjalamdja; Ŋulaŋuruyinydja nhenydja yurru buŋgawana ŋuriki nhokalaŋuwu ŋunhi miriŋuwunydja walalaŋgu, bukmakthirrina walala yurru bun'kumu‐djipthundja nhokala.
Yurru nhuŋuwaynydja gal'ŋu ŋunhinydja yolŋu walala yurru malthun marrtji yänana‐wala nhuŋu, ŋuriŋinydja waluyu ŋunhi nhe yurru marrtji lili nhokalay nhe ganydjarryu bathalayu wal'ŋu, djuḻkmaranharawu ŋuriki miriŋuwunydja walalaŋgu. Yurru dhaṯthunmirrinydja walala yurru ŋunhiyi walala ŋuriŋina ḏarrtjalkthuna dhikana girri'yunydja mel‐wiḏi'yuna, ga ŋunhi yolŋu walala yuḏayuḏa yurru marrtji galkithirrina nhokala ŋunhawalana dhuyulilina bukulili.
Yo, ŋayipi Garrayyu Waŋarryunydja dhawu'‐nherrara yulŋunydja ŋunhiyi, ga dhawu'‐nherraṉarawuynydja ŋunhiyi yurru yukurra dhärrana bitjanna liŋguna‐wala djambimiriwnha nhämiriwnha; Ga dhuwala ŋayi bitjarra dhawu'mirriyaŋalanydja gam'. Nhenydja dhuwala ḏalkarra'mirri ŋunhi yolŋu wal'ŋu, dhärranydja nhe yurru yukurra gupaḏalnha‐wala, bitjanna liŋguna yurru, yurru balanyarana nhe yurru ŋunhi ḏalkarra'mirrinydja gam' bitjan Milkitjitik yäku yolŋu, ganaŋ'thun yukurra yana wal'ŋu wiripu‐guḻku'walanydja ḏalkarra'mirriwala walalaŋgala.
Yo, ŋayipinydja Garraynydja yukurra dhärra dhunupa'ŋuŋura yana gali'ŋuranydja wal'ŋu nhokala, ga ŋulinyaramirriyunydja ŋunhi ŋayi boŋguŋu ŋaramurryina wirrkina, bala ŋayi boŋguŋu buŋuna marrtji baḏuwaḏuyurruna buŋgawanhanydja walalanha, warrpam'thurruna yana buwayakkuŋuna biyakuna.
Yo, dhä‐wirrka'yundja ŋayi yurru mala‐yarr'yundja bitjandja ŋunhi dhuwurr‐yätjmirrinhanydja miṯtjinha, bala ŋayi yurru dhä‐ḏir'yunna walalanha yana yulŋunydja warrpam'thunna, ga wäŋanydja ŋunhi yurru gungama ŋuriŋi rakunymirriwalanydja rumbalyu, Walala yurru marrtji ŋorra warrpam'nha murrmurryunarana rakunymirrina, yolŋu'‐yulŋu ŋunhi ga walalaŋgu ŋurruŋumirri.
Ga ŋayipinydja yurru Garraynydja marrtjina yukurra lili, marrtjinydja ŋayi yurru yukurra ŋuliwitjandhinayi gapumirrikurruna wäŋakurrunydja, ḻuka marrtji ŋayi yurru yukurra bala. Bala ŋayi yurru dhärranydja wuṉḏaŋarrnha dhikana wal'ŋu, djuḻkmaramana yurru ŋunhi miriŋunhanydja.






























Garray, nhepina dhuwala waŋgany yana dhapirrktja ŋanyanydja dhikanydja, yakana ŋanapurrunhanydja ŋuli ŋula yolthu ḻakaraŋu dhapirrk‐ḻakaraŋu; Nhepina waŋganynha yana märr‐ŋamathinyaramirrinydja ga goyulŋuny'tja, liŋgu nhe ŋuli dhärra yukurra yana djambimiriwnha.
Nhäku warray walala ŋuli yolŋu'‐yulŋuyu ŋuriŋi märr‐yuwalkthinyamiriwyunydja walalay dhä‐wirrka'yun ŋanapurrunha bitjandja, “Wanhaka dhika be nhumalaŋgu Godtja?” bitjan.
Ŋanapurruŋgunydja God ŋunha djiwarr'ŋura warray, ga djämanydja ŋayi yukurra ŋuriŋi nhanukalay ŋayi yana ḏukṯukthunydja malaŋuyu.
Ga nhumalaŋgunydja waŋarr walŋamiriw warray, dharpana ŋula nhäna guṉḏana yana, goŋbuynha yana djämawuynydja.
Yo, nhumalaŋgunydja ŋunhi waŋarr mala dhurrwaramirri warray yulŋunydja, yurru bäyŋuna walala yurru waŋanydja; maŋutjimirri walala, yurru bäyŋuna walala yurru nhämanydja.
Buthurumirri warray ŋayi yulŋunydja ga ŋurrumirri, yurru bäyŋuna ŋayi waŋgi'yundja yurru wo ŋämanydja.
Ŋarambiya'mirri ga djalkirimirri ŋayi, yurru yakana ŋayi yurru ŋarambiya'yunydja mulka ŋula nhä, ga marrtji ŋayi yurru djalkiriyu, bäyŋuna. Ga bäyŋu warray ŋayi yurru waŋa ŋula waŋgany dhäruk.
Yo, ŋunhanydja walala ŋunhi walala ŋuli djäma ŋunhiyi goŋbuynha waŋarrnha ŋula nhänha, ga ŋunhinydja yolŋu'‐yulŋu ŋunhi walala ŋuli ŋayaŋu‐nherraṉmirri ŋunhimalayi ŋula nhäkala, walalanydja yurru yana bitjanna ḻiya‐dhumukthirrina guyaŋinyamiriwnha, bawa'mirrina yurru, bitjan yana liŋgu bitjan ŋunhiyi waŋarr ŋunhi walala ŋuli djäma goŋdhu.
Nhuma yolŋu walala Yitjuralpuyŋu, märr‐nherraṉmiya nhanukalaynha Garraywalana yana; Ŋayi warray nhumalanhanydja guŋga'yun ŋuli yukurra, ga gunganhamirriyama nhumalanha ŋula nhäŋuru.


















Ga nhuma ḏalkarra'mirri mala Godku, biyaka märr‐nherraṉmiyana märr‐yuwalkthiyana Garraywu; Ŋayi nhumalanhanydja guŋga'yun yukurra ŋuli, ga gunganhamirriyama ŋuli ŋayipi yana.
Nhuma yolŋu'‐yulŋu ŋunhi nhuma ŋuli yukurra rom‐wiyaṉirri Godkunydja, biyaka märr‐nherraṉmiya nhanukalaynha yana Garraywalana, liŋgu ŋayipi waŋgany nhumalaŋgunydja guŋga'yunaramirri, ga gunganharamirri ŋayi.
Bitjan liŋgu Garrayyunydja Godthunydja yukurra guyaŋirri ŋilimurrunhanydja, goŋmirriyama ŋayi yukurra yurru ŋilimurrunha yulŋunydja. Wirrki yana wal'ŋu ŋayi yurru goŋmirriyamanydja ŋilimurrunha nhanŋuwaynydja ŋunhinydja dhulŋuŋunydja yolŋunha walalanha, ga bitjandhi liŋgu ŋayi yurru guŋga'yun nhanŋuway ŋunhi ḏalkarra'mirrinhanydja walalanha.
Yo, ŋunhi ŋayi yurru ŋula yol yolŋu märr‐ŋal'yun nhanukalay, ga dhäruk ŋanya märrama, ŋayinydja ŋunhiyinydjayi yolŋu goŋmirriyanharana Garraywuŋunydja, bäythi ŋunhi ŋayi be bathala wal'ŋu ga yumurrku'.
Ŋarranydja yukurra dhuwala bukumirriyama yulŋunydja, märr yurru ŋayi Garrayyunydja goŋmirriyama muka nhumalanha ga biyapul nhumalaŋgu yumurrku'nha.
Ga yuwalk yana Garrayyu yukurra goŋmirriyamanydja nhumalanha, bitjan ŋayi yukurra gäma nhumalanha ḻatju'kuma dhika wal'ŋu, ŋuriŋinydja Godthu Waŋarryu ŋunhi ŋayi djäma ŋunha djiwarr' ga dhuwala munatha'.
Ŋunha djiwarrny'tja wäŋa nhanŋuway yana waŋganygu dhulŋuŋu Godku, ga dhuwalanydja gay munathany'tja wäŋa ŋayi wekaŋala ŋanapurruŋgala yolŋu'‐yulŋuwala goŋlili.
Dhuwurr‐yätjmirri yolŋu walala ŋunhi liŋguna murrmurryurrunana, yaka walala yukurra goŋmirriyirrinydja wokthundja yukurra Garraywu.
Ga ŋilimurru dhuwala ŋunhi ŋilimurru nhina yukurra walŋamirri, ŋilimurru gul' buku‐wurrpanna ŋanya Godnhana, dhiyaŋu‐wala ga bitjanna liŋguna yurru‐wala. Garray, ŋanapurru dhuwala wokthunna yukurra nhuŋu yulŋunydja.



Go bukmak bäpurru yolŋu walala, wokthurrana Garraywu; Goŋmirriyana Garraywu, nhuma yolŋu walala wäŋakurru buku‐ḻiw'marama.
Wirrkina ŋayi yukurra märr‐gorruma ŋilimurruŋgunydja; ŋayi yukurra ŋoy‐ŋamathirri yuwalkkumana yana. Ŋayipi waŋgany yana märr‐yuwalkmirrinydja Garray, liŋgu dhärranydja ŋayi yukurra yurru bitjanna liŋguna djambimiriw. Wokthunna gul' Garraywuna.



































Nhaltjurru dhika ŋuli yuṯanydja ḏarramu nhini yukirri ḏarrtjalk ŋula nhämiriw? Ŋuli ŋayi yurru Godku romgu malthundja marrtji bala, ŋayi yurru nhina yukurra ŋamathamana dhika wal'ŋu.
Garray, ŋarra yukurra ḏukṯukthirri nhuŋu malthunarawu, nhuŋuwaynha waŋganyguna ŋarra yukurra warrya'yun; Mulkiya ŋarranha galkikuŋa wal'ŋu, märr ŋarra yakana yurru yarrkthun nhokala dhärukŋuru.
Liŋguna ŋarra nhuŋuwaynha yana dhäruk ruwamŋu nherraranydja ŋarrakalay ŋayaŋulilinydja, märr ŋarra yurru yakana rom‐waḏatjtjun nhunanydja.
Ŋarra yukurra wokthunna nhuŋu, Garray, marŋgikuŋa ŋarranha nhokalayŋuwu romgu.
Dhiyaŋu ŋarrakala dhärukthu ŋarra ŋuli waŋa marrtji bala, ḻakaramana ŋuli yukurra nhuŋu romnha malanha.
Yaka ŋarranydja rrupiyawu ḏukṯuk ŋal'yunmaranharawu, liŋgu nhokalana dhiyaŋu romdhu ŋarranydja yukurra märr‐ḏaw'yun, galŋa‐ŋamathinyamarama ŋuli yukurra.
Ŋarra yurru bitjanna liŋguna guyaŋirri yukurra nhuŋuwaynha dhäruk, muḻkurr‐nherraṉmirri nhokiyingalana romlili.
Galŋa‐ḻayyunaramirrina rom ŋarra ŋuli maḻŋ'marama nhuŋunydja, yakana yurru ŋarra meṉgumanydja nhuŋu dhäruktja.
Garray, ŋarranydja dhuwala djämamirri yolŋu nhuŋu, djäka yukirriya ŋarraku, märr ŋarra yurru nhina yukurra, ŋamathama dhika wal'u, ga malthun yurru nhuŋuway dhärukku.
Ḻapmaraŋa ŋarranha maŋutji, märr ŋarra yurru nhäma dharaŋan dhäruktja nhuŋu, ga maḻŋ'marama yurru ḻatju'mirrina dhika, yuwalkŋuna wal'ŋu rom.
Ŋarranydja dhuwala märr‐gurriri nhina yurru dhiyala munatha'ŋuranydja, yaka djuḻuḻ'maraŋa ŋarrakala romdja nhuŋuway!
Ḏukṯukthirri ŋarra yukurra dhuwala wirrkina dhika, bitjanna liŋguna ŋarra yukurra ŋoy‐ŋaḏupthun nhokalaŋuwu romgunydja marŋgithinyarawu.




































































Garray, nhuŋunydja dhäruk djingaryunna yukurra yurru gupaḏalŋuna, bitjanna liŋguna dhärra yukurra nininyŋuna ŋunha djiwarr'ŋurana.







Ŋarra yukurra wirrkina märr‐ŋamathirri nhokalaŋuwunydja romgu, guyaŋirrinydja ŋarra ŋuli bitjan liŋgu walu‐ŋupanna.
Dhiyaŋu nhokala dhärukthu ŋarranha ŋuli wekama dhunupana guyaŋinyara, bala ŋarra ŋuli djuḻkmaramana ŋayan'mirrinha walalanha dhiyaŋu dhärukthunydja.
Ŋarranydja wirrki warray marŋgi nhokalaŋuwu romgu, djuḻkmaramana yukurra ŋunhanydja walalanha yolŋu'‐yulŋunha, ŋunhi walala ŋarranha marŋgikuŋala, liŋgu bitjan liŋgu ŋarra ŋuli yukurra märryu‐ŋupan nhaltjan nhe ŋuli ŋarraku ḻakarama.
Wirrki warray ŋarra marŋgi nhokalaŋuwu romgunydja, djuḻkmarama yukurra ŋunha ḏilkurruwurrunhanydja yolŋu'‐yulŋunha, liŋgu ŋarra yukurra ŋayathama baṯ bitjanna nhuŋu rom.
Yaka ŋarra yukurra yätjkurru dhukarrkurru marrtji, ḻäy‐yarryun ŋarra yukurra ŋuruku dhukarrwu, liŋgu wirrki ŋarra ḏukṯuk nhokalaŋuwu dhärukku malthunarawu.
Nhe muka ŋarranhanydja marŋgikuŋala; yakana ŋarranydja yurru ŋapa‐wilyun nhokalanydja romŋuru, ganan yurru.
Garray, nhuŋunydja dhäruk ḻatju'na dhikana ŋanya, dhäkay‐djulŋina bitjan guku.
Nhokalana dhärukthu ŋarranha ŋuli yukurra marŋgikumanydja, bala ŋarranydja ŋuli marŋgithirri warray nhokalaŋuwu yuwalkŋuwuna wal'ŋu dhukarrwu, ga dhiyakuyina märrwu ŋarra yukurra yarryunna ŋuriki bothinyarayŋuwunydja romgu.
Garray, dhäruktja dhuwala nhuŋu bitjan baḏayala'na; Ŋarra ŋuli marrtji balakurruyi baḏayala'kurru, ga yakana ŋula galkirrinydja, liŋgu nhokala ŋuriŋi dhärukthu djarraṯawun'kuma ŋuli yukurra ŋarraku dhukarr, milkuma ŋuli dhukarr marrtjinyarawu bala.






















































































Yolthu yurru ŋarranha guŋga'yundja? Wanhaŋuru dhika? . . . Ŋulaŋuru bukuŋuru gay'?
Garray yana ŋayipi ŋarraku guŋga'yunaramirri, ŋunhiyi ŋunhi ŋayi bokmarama djiwarr' ga munatha' wäŋa dhuwala.
Yakana ŋarra yurru galkirri, bili ŋayina ŋarranha yukurra mulka, wuṉḏaŋarrkuma ŋuli.
Bitjanna liŋguna ŋayi ŋuli mukthunna djäka; yaka warray ŋayinydja ŋuli ŋorra, ŋula gonha'yun.
Yo, Garraynydja dhuwala watjarr‐mulkanharamirri ŋilimurruŋgu, ŋayinydja dhuwala dhika ŋayi bäyma galki, monyguma yukurra ŋilimurrunha gunganhamirriyama ŋula nhäŋuru malaŋuŋuru.
Yakana nhuna yurru waluyu räwakkuma, ga munhakunydja yakana ŋuli ŋula nhuna baymatthurru warumuktja; Yakana yurru nhuna ŋula nhäyu buma, bili nhenydja Garraywala goŋŋura.
Ŋayi ŋuli nhuŋu yukurra gungama ŋula nhäŋuru yätjmirriwalanydja walalaŋgala, djäka yukurra ŋuli nhuŋu, walŋakuma nhuna.
Nhe yurru marrtji ŋula wanhamala barrkulili, ga ŋayinydja yurru Garray nhuŋu djäka yukurra; Ga roŋiyirri nhe ŋuli marrtji liliyi, mukthun yana ŋayi nhuŋu yurru Garraynydja marrtji goŋ‐nherraṉmirri. Bitjanna liŋgu nhe yurru marrtji walŋana yana, dhiyaŋu‐wala ga bitjanna liŋguna, weyinŋumirrina‐wala yurru.














































Yurru nhenydja bäy‐ḻakarama warray ŋuli ŋanapurruŋgu, märr yurru ŋanapurru borrk‐barrarirri nhuŋu, bala märramana yurru nhuŋu dhäruk.
Ŋe. Bulnha ŋarra yurru galkun gatjpu'yun yukurra nhanŋu Garraywu. Ŋarranydja yukurra märr‐yuwalkthirri dhärukku nhanŋu, Yuwalk ŋayi yurru ŋarranha guŋga'yundja.
Yo, galkundja ŋarra ŋuli yukurra Garraywu, bitjandhi liŋgu bitjan yolŋu ŋuli nhina marrtji bira'yun dhukarr‐nhämana munha‐ŋupan, yana liŋgu ga wäŋa ŋuli djaḏaw'yun.
Nhuma Yitjuralpuynydja yolŋu'‐yulŋu, biyakayi märr‐nherraṉmiya Garraywala. liŋgu ŋayaŋu‐ŋamathinyara nhanŋunydja ḻatju'na dhikana, djambimiriwnha. Dhunupana ŋayi yurru nhuna guŋga'yunna, yakana yurru ŋayi waŋa nhuŋu yaka'yundja.
Ŋayi yurru yana yätjtja dhuwurr warrkuḻumana nhanukalaŋuwala miṯtjiwalanydja, walŋakumana yurru walalanha dhawaṯmarama ŋula yolkala goŋŋuru.
Garray, guŋga'yurra ŋarranha, liŋgu ŋarra dhuwala ŋayaŋu‐ḏaḏawyunna yukurra.
Ŋäka ŋarranha rirrakaynydja, Garray, ga guŋga'yurrana go.
Ŋunhi bini nhe bothurrunydja ŋanapurruŋgu yätjtja rom malanha, nhe bini ŋanapurrunha bukmaknha murr'maranha,






































































































Nhäŋala nhe ŋarranha yukurrana, ŋunhi ŋarra yutjuwaḻaŋ'ka yana yothuŋga ŋunha ŋäṉḏiwalaŋga rumbalŋura;
Nhenydja ŋäthili ŋarraku marŋgi, liŋgu nhe nhäŋala ŋarranha ŋuthanara marrtjinyara, yurruna ŋarra dhawal‐wuyaŋina, ga bitjarrayi nhe dhukarr gurrunhara ŋathil'yurruna ŋarraku.
Waŋarr God, nhuŋu guyaŋinyaranydja barrkuna, yakana ŋarra yukurra guyaŋirri ga mulka. Nhokuŋu guyaŋinyara guḻku'na mirithirrina, biyapulnha guḻku'.
Ŋunhi ŋarra ŋuli bothurrunydja, yakana ŋuli buku‐mulki, bitjanna liŋguna nhe guyaŋirri yukurra ŋarranha. Ŋunhi ŋarra ŋuli yakurrthirri, nhenydja ŋunhiliyi warray; Ga ŋunhi ŋarra ŋuli gaŋgathirri yakurrŋuru, nhenydja mukthun yana ŋunhili ŋarrakala galki.
Garray! Nhäku warray nhe ŋuli yakanydja buma ŋunhi yätjmirrinhanydja yolŋu'‐yulŋunha? Yana walala bini winya'yunana‐wala ŋarrakala.
Bitjanna liŋgu walala ŋuli waŋa yätjkumanydja nhuna. Garray, wirrkina ŋarra yukurra ŋaramurryirri walalaŋgu, liŋgu nhuŋu walala yukurra ŋaramurryirri.
Ŋarra yukurra yarryunna walalaŋgu, yakana ḏukṯukthirri, liŋgu walala yukurra nhuŋu yarryun.
Yuwalknha ŋarra yukurra yaka ḏukṯukthirri walalaŋgu, yarryunna yukurra, yakana ŋarra yurru walalanha ḻundukuma.
Garray, nhäŋa'‐nhaŋa ŋarrakala ŋayaŋulili, ḻarru'‐larruŋa ga gatjarr'yurra ŋarraku guyaŋinyara;
Ḻakaraŋa dhunupamirriyaŋa nhä yukurra ŋarrakala yätj ŋorra ŋayaŋuŋura ga ḻiyaŋura, nhä ŋarra yukurra balaŋu djuḻuḻ'marama nhokala. Garray! Gäŋana ŋarranha, ŋurru‐warryurra dhunupakurru dhukarrkurru, ŋulawitjarra bili walŋamirrikurru dhukarrkurru. Ga liŋguna.
Garray nhe liŋguna nhäŋa'‐nhaŋala ŋarranha ŋayaŋu; Nhe marŋgi ŋarraku bukmakku yana, ga marŋgina nhe nhä ŋarra yukurra djäma.
Nhe ŋuli nhäma ŋarranha nhinanhara ga gaŋgathinyara, ga bitjandhiyi liŋgu nhe marŋgina nhaltjan ŋarra ŋuli yukurra guyaŋirri.
Ŋunhi ŋarra yurru marrtji ŋula wanhamala, nhenydja ŋuli ŋarranha nhäma warray; Ga ŋunhi ŋarra ŋuli mukthun nhina, nhe marŋgina ŋarraku bukmaknha yana.
Nhe ŋuli marŋgithirri ŋathil'yun ŋarraku dhärukku, ŋunhi ŋarra ŋuli gäthuraŋga dhurrwara ḻapthun waŋanharawu.
Marrtjinydja nhe ŋuli ŋurruŋu, ŋurru‐warryun ŋarranha, ga munguyun nhe ŋuli, nhepi yana; Bämara'yun ŋarranha nhe ŋuli bitjanna liŋguna, goŋ‐nherraṉmirri marrtji ŋarraku ŋuli.
Ḻatju'na ŋiniya! Biyapulnha‐wala garrwarnha nhuŋunydja guyaŋinyara barrkuna, yakana ŋarra yukurra mulka ŋarrakalay muḻkurryu.
Garray, nhenydja dhuwala bawala'mirriŋurana. Wanhamala ŋarra yurru waṉḏirrinydja? . . . winya'yundja nhokala?
Ŋunhi ŋarra dhawuṯthurru djiwarr'lili ŋuli, ga nhenydja ŋunhala warray, ga ŋuli ŋarra yarrupthurru, rakunymirriwala wäŋalili buni, nhenydja ŋunhalayi.
Ŋuli ŋarra winya'yurru barrkulili wäŋalili, bena‐wala barrkulilina birr', nhenydja ŋunhalayi, ŋurru‐warryun ŋarranha ŋuli, ga guŋga'yun ŋarranha marrtji.
<range>
Ŋuli ŋarra ŋula djuḻuḻ'yurru buku munhalili, gulkuruna ŋunhiyi, liŋgu munhakunydja dhuwala balanyara bitjan walupuy yana nhuŋunydja;
Nhuŋunydja djarraṯawun' warrpam warray räkukuma yukurra munhanydja; Nhe ŋuli ŋarranha nhäma munhalilinydja bitjan yana liŋgu bitjan walupuy.
Garray nhepi ŋarranha ŋamaŋamayurruna, nhe bokmara ŋarranha ŋunha ŋäṉḏiwala gulunŋura.
Ḻatju'kuŋala nhe dhika bokmara ŋarranha rumbalnydja, dhapirrkkuŋalana dhika wal'ŋu, bukmak nhuŋu djämanydja ḻatju'na dhika; Ŋarranydja yukurra wokthun nhuŋu wirrkina.
































































































Wokthurrana Garraywu go, nhuma bukmak yana djiwarr'wuynydja nhä malanha. Wokthurrana Garraywuna nhuma yolŋu walala djiwarr'wuy, nhanŋu dhäruk‐märranhamirri walala, wokthurrana nhanŋu, goŋmirriyiyana walala.
<range>
Nhe walu ga ŋaḻindi, ga wiripuwurru ganyu' walala, wokthurrayi nhumanydja nhanŋu.
Nhe gärak, ga waŋupini malanha, nhumanydja wokthurrayi yukirriya walala, biyakayi bili.
Nhumanydja dhuwalinydja malanha djiwarr'puyŋunydja, wokthurra bukmaknha yana, yäkuna garrwarkuŋa ŋanya Garraynhana. Bili ŋayi Garray waŋana, dhäruk waŋgany, bala yana marrtjina nhä malanha maḻŋ'thurrunana;
Ŋayi nherra'‐nhirrara nhumalanha nininygarrmurana, nhuma dhuwali bukmak yana djiwarr'puyŋunydja; Wokthurrana walala, märr‐yiŋgathiyana Garraywu.
Ga nhuma bukmak yana munatha'wuynydja nhä malanha, Wokthurrayi Garraywuna, nhuma guya walala, ga wiripu‐guḻku' nhä malanha ŋunhi marrtji ŋorra gapuŋura dhuḻupurrŋura, wokthurrana nhumanydja gatjuy.
Nhe maḻwurrk, ga maykarraṉ', ga wärrk, nhanŋu dhäruk‐malthunaramirri walala, wokthurrana nhanŋu Garraywu.
Ga nhe wäŋa ŋaraka, buku ga djulam, borummirri dharpa ga retja malanha, wokthurrana walala nhumanydja.
Ga nhuma wäyin walala boḏinymirri ga maḏakarritjmirri, gaḻ'yunaramirri ga buṯthunaramirri, ḏiltjiwuy ga raŋiwuy, wokthurrana nhumanydja bukmaknha yana.
Nhuma yolŋu walala, buŋgawamirri ŋurru'‐ŋurruŋu ga wiripu‐guḻku' yolŋu walala, yuḏayuḏa yawirriny' dhäykawurru ga ḏarramuwurru, worru'‐wurruŋu ga djamarrkuḻi', nhumanydja wokthurrayi Garraywu, goŋmirriyiyana walala.
<range>
Nhuma dhuwala bukmak yana munatha'wuynydja nhä malanha, wokthurrana walala, märr‐yiŋgathiyana Garraywu. Liŋgu Garraynydja dhuwala yäku‐ḏumurru, djuḻkmarama yukurra wiripu‐guḻku'nhanydja; Ŋayinydja yukurra nhina ŋunha djeŋarra'na dhikana, garrkuḻuknha, biyapulnha‐wala wal'ŋu garrwarnha, buku‐nyumaramana yukurra munatha'na ga djiwarr'nha.
Garraynydja yukurra wirrkina ŋayaŋu‐ŋamathirri nhanukalayŋuwu yolŋu'‐yulŋuwu; Ŋilimurru Yitjuralpuyŋunydja marrkapmirrina walala nhanŋu, ŋayi ŋilimurrunha ganydjarrmirriyaŋala, märr ŋilimurrunydja yurru nhanŋu wokthunna. Wokthurrana go Garraywuna.





















































































































































































































































































































































































































































































































































































































































































































































































































































































































































































































































































































































































































































































































Yo, Godthu wekaŋala dhäwu' yolŋu'‐yulŋuwu wäŋalili Djudalili yirralkalili ga Djurutjalamlili ŋulinyaramirriyu ḏaykun'thunydja ŋunhi ŋayi Yutjaya yäku buŋgawa yukurrana nhinana, yurru ŋayi ŋunhi warraŋulkuŋalanydja maḻŋ'maraŋalanydja dhäwu'nha ŋunhiyi ŋurikalana djawarrkmirriwala yäkuwala Yitjayawalana, gäthu'mirriŋunydja ŋayi Yämutjku. Yo, ŋayi ŋuli Yitjayayu yukurranha ḻakaranha Godku dhäwu' ŋuliŋuru liŋgu ŋunhi giŋ yukurrana nhinana Yutjaya yäku, yana liŋgu‐u‐u ga Yitjakayawala wapthurruna.
Bitjarra ŋayi Garray waŋananydja gam'. Mäkiri'‐witjurra walala munatha' ga djiwarr' wäŋa. Ŋarranydja yukurrana djäka ḻatju'kuŋala warray ŋarrakalaŋuwu yumurrku'wu, ŋuthanmaraŋala warray walalanha yukurrana ŋamathaŋala, yurru walalanydja ŋunhi ŋapa‐wekaŋala warray ŋarrakunydja.
Yo, yolŋu‐waṯaŋuwunydja walalanydja marŋgi bulikiny'tja ga yarraman'tja, yurru Yitjuralnydja miṯtji dhuŋamirrina walala, yakana walala marŋgi, ŋunhi walalanydja yolŋu ŋarrakuway walala yana. Yaka walala djäl ŋarraku.
Ŋunhiyinydjayi miṯtji yolŋu walala yätjnha yana mirithirrina, ga walalaŋgu bäpa'mirriŋu walala balanyara yana liŋgu mirithirri yätjmirri; walala ḏiltjina‐wekaŋala walalaŋgalaŋuwu Godkunydja, ŋunhi ŋayinydja gäna wal'ŋu ḏarrtjalk God.
Nhäku warray nhuma yukurra mukthundja yana ŋapa‐nherraṉmirrinydja? Nhuma ḏukṯuk nhuma yurru dhaŋgaḏirr' märrama gupaḏalkunhara yana? Yitjural, nhumanydja dhuwala miṯtji yolŋu'‐yulŋu balanyara biyaku ŋuli yolŋu rerrimirri; rirrikthundja nhe yukurra ŋulaŋuru liŋgu muḻkurrŋuru ga yana liŋgu ga ŋunhana‐wala djalkirilili wapthun. Rumbalnydja nhuŋu warrpam'nha ŋäkirrmaranhara djetjiwuŋuna ḏulkuwuŋuna, ga ŋunhiyi ḏulku malanha yätjnha yanana gawarala'mirrina, yakana ŋula yolthu yolŋuyu ŋunhiyi ḏarrtjalkkuŋalanydja rurrwuyurrunanydja ḏulku'nha, wo garrpira nhuna maryakalyu ḏarrtjalkthu, maŋutji‐ŋäkirrmaraŋala ŋunhiyi djetji. Yakana ŋula yolthu ŋämira nhuna ŋunhiyi ḏulku'nha ŋäkirrmaraŋala gungaŋala.
<range>
Yo, wäŋanydja nhumalaŋgu yätjnha baḏuwaḏuyunarana, ga buṉbu malanha wäŋa warrpam'nha ḏaw'‐ḏawyunarana, dhuŋgur'yunara gurthawuŋuna, ga mulkuruyuna yolŋuyu djaw'yurrunanydja nhumalaŋgu ŋunhi wäŋanhanydja, bala walala nhinanana yukurrana ŋunhiliyi.
Waŋganynha Djurutjalamnha dhärra yukurra mukthundja, yurru gänana ŋayi yukurra dhärranydja, liŋgu yakana ŋula yol ŋurikiyi gunganhamaranharawunydja.
Yo, ŋayi Godthunydja bini ŋunhiyi baḏuwaḏuyuna warrpam'thuna wäŋa ŋunhiyi, bitjana bitjarra ŋunhi ŋayi baḏuwaḏuyurruna Djudum ga Gumura yäku wäŋa, yurru ŋayi walŋakuŋalanydja märr ḻurrkun'nhana ŋunhi, märr‐ḻurrkun'nha yana walŋamirrinydja.
Ŋäka walala ŋamathaŋa, mäkiri'‐witjurra ŋarraku nhuma yolŋu walala ŋunhi nhuma ŋurru'‐ŋurruŋu wal'ŋu Djurutjalamgu wäŋawu. Nhumanydja dhuwala yätjmirrina yanana wal'ŋu, balanyarana bitjan ŋunhiyi wäŋa märrma' Djudum ga Gumura, balanyarayina. Garraynydja yukurra waŋa nhumalaŋgu bitjan,
“Bitjanna liŋgu nhuma ŋuli bathanna wäyindja, mundhurr‐wekamanydja ŋarraku. Nhäku ŋuli ŋunhiyinydja? Yaka warray ŋarranydja djäl ŋurikiyi yaḻmanga'wunydja wäyingu. Yakana ŋarra ŋuli ŋayaŋu‐djulŋithirri ŋuriŋiyinydjayi ŋunhi ŋayi ŋuli gulaŋ‐waṉḏirri wäyin. Liŋguna märr‐yawaryunna ŋarra yukurra ŋuriŋiyinydjayi romdhu, ŋunhi nhuma mundhurr‐wekama ŋuli bitjandhiyi, yana djäma yukurra romdja.
Yo, ŋarrakalaŋga nhuma ŋuli marrtjinydja buku‐ŋal'yunarawunydja, ga nhäkuna nhuma yukurra gäma ŋunhiyinydjayi malanha? . . . ŋunhi nhuma ŋuli yaka yukurra guyaŋirri ŋamathama ŋarranha? Nhäku nhuma yukurra wakalkuma dhuwala ŋarrakunydja Buṉbunha?
Nhuma ŋuli bathana mundhurr ŋarraku ŋunhi wäyinnha, yurru yakana ŋarranydja djäl ŋurikiyi ŋawulul'wu, ga ŋunhi yurru ŋayi ŋunhiyi buŋgan bäwny'tja gaŋgathirri ŋarraku, ŋarranydja yurru ŋurikiyi nyinyaŋdhunna ŋuyulkthirrina yana, liŋgu ŋayaŋu nhumalaŋgu dhuwali djarrpi'na yanana wal'ŋu, yakana dhunupa. Nhuma ŋuli waŋgany‐manapanmirri guyaŋinyaramirriwu waluwu, ga djäma nhuma ŋuli mirithirri dharrpal rom malanha, yurru yaka ŋarranydja ŋuli ŋunhiliyi nhumalaŋgala, liŋgu nhuma dhuwurr‐yätjmirrina, yätjnha yanana.
Ŋarranydja yukurra dhuwala märr‐yawaryunna ŋuriki malaŋuwu maḏayin'kunydja romgu, mirithirrina ŋonuŋnha dhuwalayinydja gänharawu.
Nhuma ŋuli goŋ‐garrwarthirrinydja yanapi nhuma ŋuli yuwalkkuŋu buku‐ŋal'yurru ŋarrakunydja, yurru ŋarranydja ŋuli maŋutji‐yaw'yunmirri ŋarranhay ŋarra, ga yakana ŋarra yurru nhämanydja; bukumirriyama nhuma ŋuli be weyin‐marrama, ga ŋarranydja yurru yakana ŋurikiyi mäkiri'‐witjun, liŋgu ŋunhiyi ŋarambiya' ŋunhi nhumalaŋgu gunganhara warrpam'nha ŋuriŋi maŋgu'yuna yolŋu'‐yulŋuwalana bunhara.
Yo, rurrwuyunmiyana nhunapinyay nhe, djalkthurrana dhuwali yätjtja malanha nhäŋiniŋ'tja rom; yakana biyapulnydja dhuwali djäma romnha yätjtja.
Marŋgithiya romgu Godkalaŋuna ḻatju'wuna wal'ŋu dhikana, ga djäma nhäyinyara dhunupa ga ŋamakurru'. Guŋga'yurrana ŋunhinha yolŋunha ŋunhi ŋanya yukurra muŋdhun ŋula nhäyu romdhu, ga djäkana biyakana marrtjiya ŋuriki goŋmiriwŋuranydja yolŋuwu ga buku‐wurthapuywunydja.”
Bitjan ŋayi yukurra Garraynydja waŋa, “Go ŋilimurru waŋanharamirrina. Yätjnha nhumanydja dhuwala mirithirrina wal'ŋu, liŋgu ŋurikiŋinayi yätjkuŋuna ŋäkirrmaranhara, yurru ŋarranydja yurru nhumalanha rurrwuyunna, bitjan ḏarrtjalkkumana ŋarra yurru.
Ŋunhi nhuma yurru dhäruk‐märramanydja ŋarranha, nhumanydja yurru maranhuyirrina ŋamakurru'yu ŋuriŋina malaŋuyu.
Ŋuli nhuma yurru yakanydja märrama dhäruk ŋarranha, ŋuyulkthirrinydja, nhumanydja yurru rakunydhirrina yana.” Dhuwalanydja dhäruk God yana ŋayipi waŋa yukurra.
Ŋäthilinydja ŋunhinydja nhuma yolŋu walala ŋarrakuway muka yana, yurru nhumanydja ŋapana‐wekaŋala ŋarraku, gonha'yurrunana ŋarranha ga wekanhamina dhayuŋanmina ŋuriki wiripuŋuwuna waŋarrwu. Ŋäthilinydja ŋunhinydja nhuma ŋuli yukurranha djäma ŋamakurru' yana wal'ŋu, yurru dhiyaŋunydja‐wala nhuma yukurra buma ŋayaŋu‐yätjkumana yolŋunha murrkay'kumana, ga djäma ŋula nhäna mirithirrina yana yätjnha wal'ŋu.
Ŋäthilinydja ŋunhinydja nhuma dhika wal'ŋu ḻatju', balanyara bitjan mel‐wiḏi' guṉḏa, yurru dhiyaŋunydja‐wala nhuma nhäŋiniŋ'nha.
Nhumalaŋgu ŋurru'‐ŋurruŋunydja yolŋunydja walala balanyarana biyaku ŋuli ŋurru‐nyinyaŋdhunaramirrina walala, yakana walala ḏukṯuk Godkalaŋuwu romgu. Balanyarayinydja yolŋu'‐yulŋu ḻundu'mirriŋu ŋurikina manaŋinyaramirriwuna yolŋuwu; walala djäl‐ḏumurruyirri yukurra bukmakkuna nhäkuna malaŋuwu, yakana walala yukurra guŋga'yun ga djäka ŋunhi yolŋunha ŋurruwuyknhanydja ga goŋmiriwŋuranydja.
Dhiyakunydja mäkiri'‐witjurra, ŋäka ŋamathaŋa ŋunhi Garray, Yitjuralwunydja God Waŋarr Ganydjarr‐Ḏumurrunydja yukurra waŋa bitjan. “Nhumanydja ŋarranha buku‐nherrara warray, ga ŋarranydja yurru bitjan yana liŋgu buku‐nherraṉdhi nhumalanhanydja ga bitjandhiyi ŋarra yurru ḏarrtjalkkumanydja nhumalanha, bitjan djalkthun yurru nhä malanha dhukun' yätjtja ŋayaŋuŋuruna nhumalaŋgala.
<range>
Bala ŋarra yurru nherraṉ wiripuŋunhana yuṯanhana wal'ŋu ŋurruŋunha walalanha nhumalaŋgu, ŋamakurru'nhana yana, balanyarayina bitjan ŋunhi buŋgawa ŋäthili wal'ŋu, bala nhumalanha yurru yolŋu'‐yulŋuyunydja ḻakarama rom‐dhunupamirrina nhuma yolŋu walala.”
Liŋgu Garraynydja dhuwala ḻatju' yana ŋayi dhunupa wal'ŋu, ga djäma ŋayi yukurra bitjan liŋgu ŋunhi nhä ŋamakurru' ga dhunupa. Ŋayi yurru walŋakumana wäŋa Djurutjalamdja, ga bitjandhi liŋgu ŋayi yurru walŋakumayi ŋunhinydja yolŋu'‐yulŋunha ŋunhi walala yurru ŋanydjaḻa'yun ḏiltji‐wekama walalaŋgalaŋuwu yätjku.
Ga ŋayinydja yurru yanana muŋdhunna ŋunhinydja dhuwurr‐yätjmirrinhanydja yolŋu'‐yulŋunha, ŋunhinhanydja walalanha ŋunhi walala buku‐nherrara ŋanya. Yo, ŋunhinydja walala ŋunhi walala buku‐nherrara gonha'yurruna ŋanya yurru murrmurryunna.
Nhumanydja yurru gorana yana wal'ŋu ŋurikiyi ŋunhi nhuma yukurra buku‐ŋal'yun dharpawunydja waŋarrwu ga djäma wäŋa dhuyunydja.
Liŋgu nhepinydja yurru ŋunhi räwakthirrina binydjitjthirrina, bitjanna bitjan dharpa ŋuli walŋamiriwyirri, ŋunhi ŋayi yukurra yurru dhärra baṉḏanyŋura gapumiriwŋura dharpa.
Yo, ŋunhiyi räwaktja mulmu ŋuli warrpam'thuna yana nhärana‐wala ŋuriŋi dhäŋa'mirriyu yutjuwaḻa'yunydja, ga bitjandhi liŋgu yolŋunha walalanha yurru be ganydjarr‐ḏilkurrumirrinhanydja baḏuwaḏuyunna warrpam'nha yana ŋuriŋi walalaŋgalay yätjthunydja malaŋuyu dhuwurryu, yakana walalanha yurru ŋula yolthu walŋakumanydja.
Yo, biyapul ŋayi Garrayyu wekaŋala dhäruk Yitjayawala, ḻakaraŋala yukurrana Djudawuynha ga Djurutjalambuynha wäŋawuy, bitjarra ŋayi waŋananydja gam',
“Buṉbu Godkunydja dhärra yukurra dhiyalamina bukuŋurana, ga ŋuriŋinydja dhä‐yawar'yunarayunydja waluyu dhuwalayi bukunydja wäŋa yurru biyapul'nha wal'ŋu bena‐wala djuḻkmaramana yukurra wiripu‐guḻku'nhanydja bukunha wäŋanha.
Bukmaknha yurru yolŋunydja walala miṯtji ga miṯtji marrtji dhipalayi wäŋalili, waŋanydja walala yurru yukurra bitjanna, ‘Gul' ŋilimurru marrtjina ŋunhimalayinydja Garraywalanydja bukulili; ŋilimurru yurru marrtjina bala yana, ŋunhiwalana wäŋalili Buṉbulili Godkalana, ŋunhi ŋayinydja God Yitjuralpuyŋuwuna; Ŋayina yurru ŋilimurrunha marŋgikuma nhanukalayŋuwuna ŋayi romgu, märr ŋilimurru yurru marrtjina yana‐wala ŋuliwitjandhinayi nhanukalaynha yana dhukarrkurru.’ Garraywunydja dhäruk ŋuli dhawaṯthun yukurra marrtjina‐wala ŋulaŋuruyi Djurutjalamŋurunydja, ŋuliŋuruyina ŋayi yurru waŋa yukurra nhanukalaŋuwu miṯtjiwunydja.
Yakana yurru biyapul yukurra miṯtji ga miṯtji dhärukthu ŋupanmirri waŋanharamirri bata'yunmirri, mirithirrina guḻku'na yurru miṯtjinydja yukurra nhina waŋganynha yana wal'ŋu, waŋganynha yana ŋayaŋu. Bitjan walala yurru walalaŋguway garanydja ŋunhi malanha ḏaw'‐ḏawyunna, bala ŋuriŋi ŋurruyunydja gayitthu walala yurru yaw'yunna marrtji ŋathawuna ŋula nhäkuna dholkunharawu munatha'na, märr yurru walala galkaṉ borumdja malanha waŋganyŋurana yanana, waŋganydhuna miṯtjiyu. Yakana walala yurru biyapulnydja yukurra bunharamirri, yakana yurru ŋula yol miṯtji ŋulinyaramirriyunydjayi marŋgiyirri bunharaminyarawu.”
Yo, nhuma mala‐wunhara ŋunhi Djaykupkuŋunydja, ŋilimurru marrtji ŋuliwitjan Garraywalana nhanukalaynha djarraṯawun'kurru.

















































Mäkiri'‐witjurra ŋamathaŋa, ŋarranydja yurru dhuwala miyaman manikaynha nhumalaŋgu, ga manikayyu dhiyaŋuyinydjayi yukurra ḻakarama ŋarrakuway galkiwuynha wal'ŋu yana ḻundunha ga nhanukalaŋuwuy gärulwuy. Yo, nhanŋu gärulnydja ŋunhi mirithirri wal'ŋu yana dhika dhapirrk munathany'tja.
Ŋayi djäma munatha' yaw'yurruna marrtjina, ga rewal'yurruna ŋunhi guṉḏanhanydja malaŋunha, yarrkmaraŋala dhapirrkkuŋala wal'ŋu yana, bala ŋayi dholkuŋalanydja wal'ŋu ḻatju'na yana dhapirrknha ŋanyana dharpanydja, borumdja dharpa ŋunhimalayi. Ga bitjarrayi liŋgu ŋayi buṉbuŋala buṉbunydja ŋunhiwalayi be‐wala yana garrwarkuŋala, märr ŋayi yurru yukurra nhäma ŋuliŋuruyi buku‐warrwarŋuru ŋunha manaŋganmirriwu yolŋuwu. Ga bitjarrayi liŋgu ŋayi djämayi mirithirri bathala batjikali ŋurikiyi borumgu weyika'wunydja, liŋgu ŋayi gatjpu'yurruna ŋunhinydja, ŋunhi ŋayi yurru guḻkthun dhapirrk wal'ŋu yana mirithirri ḻatju' borumdja ŋuliŋuruyi. Yurru yaka warray ŋunhi maḻŋ'thurruna bitjarrayinydja, bäyŋu warray; ŋayinydja ŋunhiyi borumdja ḻingarryinyaranydja ŋuthara nhäŋiniŋ'thina warray, räwakthina warray.
“Nhuma yolŋu walala Djurutjalambuy guyaŋiyana ga djarr'yurrana biyakana. Nhäku ŋunhi ŋunhayi gärul yätjthinanydja? Mak ŋarra dhuwurr‐yätj djäma bäy? Yäw, yaka warray.
Ŋarranydja djäka marrtjina ŋunhi ḻatju'kuŋala dhika wal'ŋu yana, liŋgu ŋarra ŋuliŋuruyinydja gatjpu'yurruna ŋunhi yurru borumdja gurarrthirri ḻatju'yirrina ŋanyana dhikana dhapirrkthirrina, yurru ŋarra maḻŋ'maraŋalanydja nhäŋiniŋ' warray ŋunhi dhipuŋuruyi.
“Ga nhaltjanna ŋarra yurru ŋarrakalaŋuwu ŋarra dhiyakuyi gärulwunydja? Ŋarranydja yurru bitjanna gam', ŋarra yurru ḏaw'‐ḏawyunna dhuwala ḻoḻunhanydja, märr yurru yakana dhiyaŋu biyapulnydja ḻoḻuyu gunganhamirriyama yukurra, bala gärulnydja ŋunhi yurru ŋuthan dhiyalayi djäkamiriwŋuranydja birrka'mirrina, ḏirriṯirri'na dhika nhäna. Yakana ŋarra yurru ŋunhiyi räwaktja baṉdja'‐baṉdja gulkthun marrtji, ga mulmu ŋarra yurru yakana nhäŋiniŋ'tja ŋula nhänydja ḏulŋurr'yun marrtji, ga yakana ŋarra yurru waltjaṉ yänguma yurr'yunarawunydja dhiyakuyi.” Ga bitjarra ŋayi Garray waŋananydja.
<range>
Liŋgu nhumanydja ŋunhi ŋunha Yitjuralnydja Garraywu Godku nhanŋuway gärul, ga yolŋu'‐yulŋunydja ŋunhiyinayi dharpa borumnha malanha nhanukuŋu ḻämu‐nherraṉara. Ŋayi yukurra nhäma gatjpu'yun nhanukalaŋuwu yolŋu'‐yulŋuwunydja rom‐ŋamathinyarawuna, yurru bäyŋu warray; mukthun warray nhumanydja bunharamirri yukurra, djäma ŋula nhä warray, yätj warray rom malanha. Gatjpu'yun ŋayi yukurra nhumalaŋgu yulŋunydja, nhuma yurru ŋayaŋu‐ŋamathirrina, yurru bäyŋu warray, djarrpi' warray nhumanydja djäma, ga wiripu‐guḻkuny'tja ŋäthinyaramirrina yukurra liŋgu nhumalaŋgala ŋayaŋu‐yätjkunharayu.























Yo, ŋulinyaramirriyu dhuŋgarrayu ŋunhi buŋgawa Giŋ Yutjaya rakunydhina, ŋarra yukurrana nhäŋala Godku Buṉbu, ŋayi yukurrana dhärrana ḻapthunarana. Bala ŋarra Godnhana ŋanyapinyaynha nhäŋala, ŋayi yukurrana nhinana nhanukalay ŋayi ŋunhili nhinanharawuyŋura, nhinana ŋayi yukurrana ŋunhana bala garrwarnha wal'ŋu, maryakalnydja nhanbala dhikana ŋanyana ḻatju'na, weyinnha ŋanya dhika, warrpam'nha monyguŋala yukurrana wäŋanydja ŋunha.
Ga wiripunydja ŋarra ŋurukuy nhäma bäyma wal'ŋu djiwarr'wuynha yolŋunha walalanha, walala yukurra nhina ḻiw'marama ŋanya garrwarkurru, yurru binbarrmirri walala yulŋunydja, 6 binbarrnydja walalaŋgu; märrma'‐marrma'yu binbarryu malaŋuyu yukurra ŋäkirrmarama walalanhawuy walala bukunydja, ga märrma'‐marrmayuyi ŋäkirrmarama walalanha yukurra ḻukunydja malanha, ga märrma'‐marrmayuyi walala yukurra buṯthunmirri binbarryunydja.
Ga waŋanhamirrinydja walala yukurra ḻakaranhamirrinydja nhanukalaŋuwuy, wokthundja bitjanna, “Nhäna dhuwalanydja ḻatju'na wal'ŋu, dhuyuna ŋanya dhika garrkuḻuknha, biyapulnha‐wala dhuyu, ganydjarr‐ḏumurruna wal'ŋu Garray God, gänana ŋayipina wal'ŋu; nhanŋu djarraṯawun'tja warrpam'thun yukurra räkukuma ŋunha djiwarr'ŋuranydja, monyguma yukurra ŋunha munathany'tja wäŋa buku‐ḻiw'marama.”
Ga ŋunhi walala waŋa marrtji bitjandja, bala ŋayinydja marrtji ŋunha wäŋanydja gur'kuryunna, ga ŋawululny'tja marrtji buŋbulyun dhawuṯthunna bala, warrpam'nha monyguma ŋunha Buṉbunydja.
Nhämanydja ŋarra ŋunhiyi malanha, bala yana ŋarra waŋanydja bitjanna, “Ŋarranydja dhuwala yätjnha yolŋu, yakana ŋamakurru'. Ganaŋ'thun ŋarra yukurra dhuwala Garraywala, barrkuthirri wuyupthun. Ŋarranydja dhuwala ḏarramu yätjnha, waŋa ŋarra ŋuli dhäruk yätjnha, yakana ḏarrtjalk, ga bitjandhiyi ŋarra yukurra nhina dhiyalanydja malaŋura yolŋu'‐yulŋuwalanydja ŋunhi walala yukurra waŋa yätjkuma bitjandhiyi bili bitjan ŋarra. Ŋarra mel‐ŋal'yurruna Garraywala, ŋarrapina maŋutjiyu nhäŋala wal'ŋu ŋurruŋunha buŋgawanhana ŋilimurruŋgu bukmakku, ŋunha ŋayipi yana waŋgany Garray ganydjarr‐ḏumurrunydja,” bitjan ŋarra ḻakaramanydja.
Ŋuliŋurunydja dhurrwaraŋuru waŋgany djiwarr'wuy yolŋu buṯthun bala barŋlilina, bala märrama gurthamirrina ḻirrwi'na, bala yana buṯthun liliyi ŋarrakalana, gämanydja nhina lili goŋdhu ŋunhiyi ḻirrwi', bala dhurrwaralilina mam'marama ŋarrakala, mam'‐gay, bala waŋa bitjanna, “Dhiyaŋunydja gay Godthu liŋguna nhuna dhurrwaranydja rurrwuyurrunana ḏarrtjalkkuŋalana, liŋguna nhuŋu dhuwurr‐yätjtja ŋäkirrmaraŋala, bäy‐ḻakaraŋalana liŋguna.”
<range>
Ga ŋuliŋurunydja ŋarra ŋäma rirrakaynha Garraynha, ŋayi bitjan waŋa, “Yolnhana dhika ŋarra yurru djuy'yundja? Yol yurru marrtji balanydja, ga djäma ŋarrakunydja?” Bala ŋarranydja waŋa buku‐ruŋiyinmarama bitjan, “Garray, dhuwalana ŋarranydja. Djuy'yurra ŋarranhana,” bitjan.
Bala ŋayi djuy'yurrunana ŋarranha dhäwu'mirrinhana, ga dhuwalana ŋarrakala ŋayi dhäwuny'tja wekaŋala ḻakaranharawu ŋuripa yolŋu'‐yulŋuwanydja gam', “Yo, mäkiri'‐witjun warray nhuma yurru yulŋunydja wirrki warray gal'ŋu, yurru yakana nhuma yurru dharaŋandja ŋämanydja; nhäma warray nhuma yurru yulŋunydja, yurru yakana nhuma yurru dharaŋandja nhäma.”
Yo, Godthunydja ḻakaraŋala ŋarrakala bitjarra, “Gatjuy marrtjiya ga ḻakaraŋana biyaka raypirri'yurra walalanha, yurru mäkiriny'tja walalaŋgu yurru dhumukthirrina gungamana, ga maŋutjinydja walalaŋgu yurru bambaythirrina; yakana walala yurru ŋäma ga nhäma, ga yakana walala yurru dharaŋandja. Ŋuli walala yurru yuwalk gal'ŋu ŋäma ga nhäma, mak walalanydja yurru yana bilyunna ŋarrakalana, bala ŋarranydja yurru walalanha walŋakumana yana.” Ga bitjarrayina ŋayi yukurrana Garray God waŋananydja ŋarrakala.
Bala ŋarra biyapul dhä‐wirrka'yurruna Garraynha bitjarra, “Garray, nhämunha'mirri walala yurru yolŋu'‐yulŋu dhuŋamirrinydja yukurra baḏak nhina ŋänharamiriwnydja ga nhänharamiriwnydja?” Ga ŋayinydja Garraynydja buku‐wakmaraŋala waŋana balanydja bitjarra, “Bäy yurru ga wäŋa dhuwala buku‐yupthun buḻwaŋ'thun yurru, ga yolŋumiriwyirri ŋayi dhuwala yurru wäŋa, liŋgu ŋarra yurru barrkuwatjkuma yolŋu'‐yulŋunhanydja bena‐wala barrkulilina wäŋalili.
<range>
Yo, ŋarrakunydja yurru yolŋu walala miṯtji balanyarana bitjan dharpa gulkthunara dhuḏi‐wumbunhara, ga ŋunhina liŋgu dhuḏina yukurra yurru djingaryundja. Ga yalalaŋumirrinydja ŋunhiyi dhuḏinydja dharpa yurru ŋuthandhi biyapul walŋathirriyi.”
Yo, ŋulinyaramirriyu Yutjayawu gutharra'mirriŋu yukurrana nhinana buŋgawa ŋayi Djudawuyŋu yäku Wayatj, ga märrma'na ŋunhiwalayi yolŋu maṉḏa buŋgawanydja maṉḏa marrtjina, maṉḏa bini ŋunhi baḏuwaḏuyuna Djurutjalam wäŋa. Yo, marrtjinanydja maṉḏa ŋunhi mirithirri guḻku'walaŋumirri miriŋuwalaŋumirrinydja, yurru bäyŋu warray walala ŋunhi baḏuwaḏuyurruna Djurjutjalamdja wäŋa.
Yo, ŋayinydja ŋunhi Djudawuynydja buŋgawayu ŋäkula ŋunhi miriŋunha marrtjinyaranydja lili, bala ŋayi mirithinana barrarinanydja wal'ŋu, ga yolŋu walala miṯtji marrmarryunminana barrarinana manapara.
Bala ŋayi Garray waŋana Yitjayawala bitjarra, “Gatjuy marrtjiya bala buŋgawawala Wayatjkala, ga ŋunhalana nhuma yurru gumurr‐bunanhamirri ya' dhukarrŋurana. Ḻakaraŋanydja nhanbala biyaka, ‘Bira'yurra nhiniya wurrkurrum'tja yolŋu. Yaka ŋoynydja wilwilyurra ga barrariyanydja. Ŋunhiyinydja maṉḏa buŋgawa maṉḏa ganydjarrmiriwnha, balanyarana bitjan ŋawulul' waŋgany noluŋdhirri yukurra yurru, yana maṉḏa marrtji yurru barrari‐wukunharawu yolŋu'‐yulŋuwu, märr yurru walala wapthun bala maṉḏakala gali'lili. Yo, maṉḏa ḏukṯuk maṉḏa yurru nherraṉ wiripunhana buŋgawanha dhipali dharapullili nhokalanydja, yurru yakana yurru ŋunhi bitjandhiyi maḻŋ'thundja, liŋgu ŋunhiyinydja maṉḏa buŋgawa maṉḏa ganydjarrmiriwnha maṉḏa, galki yurru maṉḏaku wäŋanydja buwayakthirrina winya'yunna‐wala. Ŋunhi nhumanydja yurru yakana ŋarraku märr‐yuwalkthirri yuwalk gal'ŋu, nhumanydja yurru yakana dhärra ḻuku‐wuṉḏaŋarryirri.’”
<range>
<range>
<range>
<range>
<range>
<range>
Ga biyapul Garrayyu djuy'yurruna dhäwu' bala ŋurikala buŋgawawala bitjarra,
“Waŋiya Garraynhanydja ŋäŋ'thurra biyaka, märr ŋayi yurru djäma wiripukuma, märr yurru nhenydja nhäma dharaŋanna ŋunhimalayinydja. Biyaka waŋiya ŋäŋ'thurranydja birrka'mirriwuna ŋula nhäku,” bitjarra ŋayi Garray waŋananydja.
Ga ŋayinydja buŋgawanydja waŋana bitjarra, “Yakana yurru ŋarra Garraynha ŋäŋ'thun ŋula nhäkunydja. Yakana yana ŋarra yurru gatjarr'yun waŋa Godnhanydja,” bitjarra.
Ga ŋarranydja waŋana bitjarra, “Bitjan liŋgu nhe yukurra yolŋu'‐yulŋunhanydja dhuwala märr‐yawaryunmaramana, ga dhiyaŋunydja‐wala nhe yukurra Garraynhana märr‐yawaryunmarama.
Ŋayipina Godthuna yurru djäma wiripuyamanydja, märr nhenydja yurru dharaŋanna nhäma ŋunhimalayi. Dhuwalana yurru ŋunhi maḻŋ'thundja gam'. Miyalk yurru yuṯa wirrkuḻ yothu'mirriyirri, ga gurrukamanydja ŋayi yurru yothuny'tja ḏarramu, ga yäkunydja ŋayi yurru Yimanyuwalnha, mayali' bitjan ‘Godtja dhuwala ŋilimurruŋgala.’
Ŋunhi ŋayi yurru ŋunhiyinydja yothu mukthun yana yutjuwaḻa, ŋayinydja yurru wäŋanydja maṉḏaku ŋurikiyi buŋgawawu maṉḏaku buwayakthirrina, wiraŋdhirrina yurru yolŋumiriwyirrina, ga nhumanydja yurru ŋunhi yolŋu walala mukthun yana nhina yukurra galŋa‐djulŋithirri nhäyu malaŋuyu dhiyaliyi wäŋaŋura.”
<range>













Ga biyapul ŋayi Garray ŋarrakala waŋana bitjarra,
“Dhuwalanydja walala yolŋu'‐yulŋu yakana ḏukṯuk dhiyakunydja gapuwu ŋunhi yukurra dhawaṯthun Djurutjalamŋuru, ga biyapul walala yukurra barrarirri ŋuriki märrma'wu buŋgawawu maṉḏaku, ga yakana walala yukurra märr‐nherraṉmirri ŋarrakalanydja.
Bala ŋarranydja yurru gäma buŋgawanha ŋurukuynha Yatjiriyawuynhana ga nhanŋu miṯtjinha miriŋunha, walala yurru marrtjinydja lili bitjanna bitjan ŋurruthinyarayu waṉḏirri ŋuli gapu mayaŋ'kurru, ga wäŋanydja yurru warrpam'nha gungamana ḻiw'maramana ŋuriŋi miriŋuyuna walalay.”
<range>
Yo, nhumanydja dhuwali mulku'‐mulkuruna miṯtji gumurr‐ŋamathirrina yukurra marrtjinyarawuna ga bunharawuna ŋanapurruŋgu; nhuma yukurra guyaŋirri yanapi nhuma yurru djuḻkmarama ŋanapurrunha, yurru nhumanydja bini ŋunhi barrarinya muka, liŋgu nhuma yukurra waŋa dhäruknha waŋganynha, ga ḻiya‐ŋamaŋamayunminyarawuy nhumalaŋguŋu ŋunhi yätjnha yana ŋula nhäna, mayali'miriwnha, liŋgu Godtja dhuwala ŋanapurruŋgala warray gal'ŋu.
<range>
Ga biyapul ŋayi Godthu yukurrana ḻakaraŋala ḏäl dhäruk, raypirri'yurruna ŋarranha bitjarra, “Yaka nhenydja marrtjiya munguyurra ŋunha wiripu‐guḻku'nhanydja yolŋu'‐yulŋunha goyurr, ga yaka barrariya ŋurikiyinydjayi nhäku malaŋuwu ŋunhi walala yukurra barrarirri ŋurikiyi.
<range>
Guyaŋiya muka ŋarranhanydja, ŋunhi ŋarrapi dhuwala Garray ganydjarr‐ḏumurrunydja wal'ŋu, ga biyapul ŋarra ŋarrapi yana gäna wal'ŋu ḏarrtjalk. Ŋarrakuna nhe yurru yuwalktja gal'ŋu rom‐wiyaṉiyirri.
Ŋarrapi yurru yana gunganharamirriyamanydja nhumalanha Yitjuralpuyŋunhanydja, yurru wiripunydja ŋunhi Djudawuy yolŋu'‐yulŋu yurru dhumbal'yunmirrina marrtji galkirrina bitjanna. Yo, miriŋunydja yurru marrtji ga mulkana garrpi'‐garrpiṉna walalanha, guḻku'nhana yurru marrtji gaṯmarama bala djaw'‐djawyunna.” Bitjarra ŋayi Garray waŋananydja.
<range>
Yo, nhumanydja yurru ŋarrakalaynydja ŋunhi yolŋu'‐yulŋuyu dhäruktja dhuwalayi guyaŋirrina yukurra, yurru yakana yana ḻakaraŋanydja ŋunhi ŋayi Godthu wekaŋala ŋarranha.
Garraynydja ŋayipinydja djuḻuḻ'maranhamina ŋanyapinyay ŋayi ŋurikala yolŋu'‐yulŋuwalanydja, yurru ŋarranydja märr‐yuwalkthirri yukurra ŋayaŋu‐nherraṉmirri warray nhanukala.
Ŋarranydja dhuwala ga ŋarraku yumurrkuny'tja balanyarana bitjan nininyŋukunharana ḻuku‐nherraṉara Garraywuŋu, yolŋu'‐yulŋuwu Yitjuralpuyŋuwuna.
Walala wiripu‐guḻkuny'tja ŋuli waŋa bitjan warray, “Ŋilimurrunydja yurru waŋa dhä‐wirrka'yun ŋunhi galŋa‐mangaṯa'mirrinha yolŋu'‐yulŋunha ŋula nhänha warray; walala warray yurru ŋilimurruŋgunydja ḻakarama nhä yurru maḻŋ'thun yalala.” Yo, yaka yana nhuŋu manymak dhuwalinydja, ŋunhi nhe yurru waŋa rakunynhanydja yolŋunha guŋga'yunarawu walŋamirriwunydja.
Nhe yurru waŋanydja ŋanyapinyaynha Garraynha Godnhana yana guŋga'yunarawunydja. Mäkiri'‐witjurranydja waŋganygu nhanŋuway Garraywu yana, ga ŋäka ŋunhiyi bili ŋunhi ŋayi yurru marŋgikuma nhumalanha; yakana nhumalanha yurru ŋuriŋiyinydjayi ŋula yolthunydja guŋga'yun wo walŋakuma nhumalanha.
Yo, ŋunhiyi yolŋu'‐yulŋunydja yurru mirithirrina wal'ŋu bitjan marrya'yirri, ŋayaŋu‐yätjthirrina manapan wirrkina, bala walala yurru maŋutji‐wulamanydja walalaŋguwaynhana buŋgawanha, ga ŋanyana Godnhana; nhinanydja walala yurru yukurra ŋunhilinayi warumukŋurana ŋunhilina, gunganhara ŋurikiŋi ŋayaŋu‐yätjthinyaramirriwuŋuna, liŋgu buku‐munha'yuna yurru ŋuriŋi ŋonuŋdhuna walalanha monyguma, bala walala yurru gundupumana yukurra birrka'mirrililina, yurru yakana walala yurru winya'yundja ŋuliŋuruyi mariŋurunydja ŋunhi yurru galki bunana walalaŋgu.
<range>
Yo, ŋäthilinydja ŋunhinydja walala yukurranha ŋuli yolŋu'‐yulŋuyu ḻakaranha ŋunhiyi ŋaraka wäŋa Djapalan ga Napali yätj ḻakaranhana, ga yalalanydja walala yurru yukurra ḻakarama ŋunhiyi ḻatju' ḻakaramana dhikana, beŋuru gapuŋuru moṉukŋurunydja, ga bala Djodanlilina mayaŋ'lili, yanana liŋgu ga ŋunhana‐wala Galalilili wapthun, ŋunhi yukurra mulkuru yolŋu walala nhina.
Ŋunhiyinydjayi yolŋu walala nhinanha ŋuli yukurranha bukumunha'ŋurana, bala walala nhäŋala biyapul'nha gal'ŋu bathalana djarraṯawun'; ga dhiyaŋunydja‐wala ŋuriŋiyi djarraṯawun'thu yukurra räkukumana walalanha warrpam'nha.
Garray, nhenydja ŋunhi ŋayaŋu‐ŋamathaŋala walalanha, ŋunhi nhe bitjarrayi djäma ŋamathaŋala, wirrki yana walala wokthundja yukurra märr‐yiŋgathirrinydja manapan, bitjanna bitjan ŋuli yolŋu walala gumurr‐roŋiyirri yukurra goŋ‐dhawurrŋamirri walala goŋmirriyirri dhika wal'ŋu ŋulaŋuru dhuḻpu'‐wulanharaŋuru.
Walalanha yukurrana monyguŋalanydja ṉiṉ'ṉiṉmaraŋala ŋonuŋdhuna gänharayu, yurru nhenydja dhawaṯmaraŋala warray walalanha beŋuruyi; Ŋayaŋu‐yätjkunhana walalanha ŋuli yulŋunydja ŋula nhäyuna, yurru nhenydja djuḻkthurruna warray ŋurikinydja walalaŋgu, ŋunhi walala yukurrana ŋayathaŋala walalanha baṯ bitjarra,
ga yuwalk yana nhe yurru baḏuwaḏuyundja ŋunhiyi miriŋunhanydja ŋuriŋiyi gurthayuna, warrpam'thunna yana buwayakkumana yurru.
Liŋgu yothu' warray dhawal‐wuyaŋina ŋanapurruŋgunydja guŋga'yunarawu, liŋguna ŋunhi nhe wekaŋalanydja ŋanapurruŋgu ŋunhiyina ḏarramunhana, ga ŋayina yurru ŋurruŋu buŋgawanydja ŋanapurruŋgu. Ŋayinydja yurru ŋunhi yäkunydja guḻku', balanyara bitjan “Manymak Guŋga'yunaramirri”, ga wiripunydja ŋayi yäku “Ḻiya‐djambatj gal'ŋu Marŋgikunharamirri,” ga “Ganydjarr‐ḏumurru God Waŋarr,” ga “Walŋa‐ḏikṯik Gunhu' God,” ga wiripunydja yäku “Ŋurruŋuna wal'ŋu Romgu Ŋayaŋu‐yal'yunaramirriwuna,” balanyarayi ŋayinydja ŋunhiyinydja yolŋu.
Ga romdja nhanŋu yurru mirithirrina ŋuthan wal'ŋu bena‐wala, birrŋ'thunna yukurra yurru, ga yolŋunydja walala nhanŋu yukurra yurru nhina ŋunhilina ŋayaŋu‐yal'yunaramirriŋurana gupaḏalnhawala‐yana; nhinanydja ŋayi yukurra yurru buŋgawana wal'ŋu ŋayi, dharapulŋura ŋunhilina buŋgawawala Daypitkalana, ga gämanydja ŋayi yukurra yurru yolŋu'‐yulŋunhanydja dhunupa'kurruna yana dhukarrkurrunydja. Bitjan liŋgu ŋayi yurru djämanydja nhä ŋunhi dhunupa wal'ŋu, liŋgu dhiyakuyi ŋayi God Waŋarrnydja ḏukṯuk yuwalktja gal'ŋu, ga yuwalk yana yurru maḻŋ'thundja bitjandhiyi Garraywuŋu Godkuŋu yana djämawuynydja.
















































Yo, Daypitkuŋunydja mala‐wunharawuy yurru balanyarana bitjan dharpa gulkthunarawuy dhuḏi‐wumbunhara yana, yurru ŋuliŋuruyi ŋunhi gulkthunaraŋurunydja ŋayi yurru biyapul dhamany'tjun, yuṯana dhawaṯthun yurru, yuṯana ŋayi yurru buŋgawa walma ŋuliŋuruyi Daypitkalanydja yarraṯaŋuru mala‐wunharawuy.
Ŋunhiyi yuṯanydja yurru buŋgawa bitjan ḻiya‐djambatjnha ŋayi, ga marŋgina ŋayi biyapul'nha wal'ŋu, liŋgu Garraywunydja yurru ŋunhi Birrimbirrnydja walŋanydja nhinana yukurra ŋunhili nhanukala. Yuwalk gal'ŋu yana ŋayi yurru Godku marŋgiyirrinydja, ga märr‐ŋal'yun ŋayi yurru yuwalkkuma nhanukala, bala ŋayi yurru gämana yolŋu'‐yulŋunhana yukurra ŋamathamana, ga marŋgikumana ŋayi yurru yukurra walalanha dhunupakumana wal'ŋu yana.
Yanana ŋayi yurru marrtjinydja yukurra nhanukalaynha Garraywalana gatjaḻkurrunydja‐wala, liŋgu ŋayi djäl ŋayi yurru dhäruk‐märrama ŋanyapinyay yana waŋganynha. Ŋayi yurru mala‐yarr'yundja yolŋu'‐yulŋunhanydja ŋamathama yana dhunupa wal'ŋu, rom‐waŋganydhirri yana, ga gali'lilinydja ŋayi yurru wapthun ŋurikala ŋurruwuykkala wal'ŋu yolŋuwala ga goŋmiriwŋura ŋunhi, ŋunhiyinhana ŋayi yurru guŋga'yundja. Ŋayi yurru dhäruknha waŋanydja yana waŋganynha, bala ŋunhinydja dhuwurr‐yätjnhanydja yolŋunha yurru dhä‐ḏir'yunna, rakunydhirrina yurru.
<range>
Liŋgu bitjan liŋgu ŋayi yurru djämanydja nhä ŋunhi dhunupa ga ŋamakurru' Godkala maŋutjiŋura.
Yo, ŋulinyaramirriyuyinydjayi dhuwala munathany'tja wäŋa yurru wiripuŋuyirrina ŋanydjaḻa'yunna, bitjan liŋgu wapurarryirrina warrpam'nha yurru marimiriwnha nhämiriwnha. Yo, maṉḏa yurru wäyin maṉḏa wakinŋu wuŋgan ga läm, maḏakarritj ga boḏiny nhina‐dharra rrambaŋina yurru, ŋaḻwa'yunna maṉḏa yurru yana ḻundu'manydjina, ga yothu' buliki' ga läyin, maṉḏa yurru ḻuka marrtji ŋatha rrambaŋina yana mulmunydja, ga yumurrku' yurru yolŋu walala djäkanydja yukurra ŋurikiyi wäyingu. Yo, ŋuriŋiyinydjayi maḏakarritjthunydja wäyindhu malaŋuyu yurru ḻuka marrtji mulmuna, bitjan yana liŋgu bitjan ŋuli buliki'yu ḻuka, yakana walala yurru buma yolŋunha wo wiripuŋunha wäyinnha.
<range>
Ga ŋuli yurru yothu' ŋaḻwa'yun nhina galki bäpiwalanydja, ŋuriŋi bäpiyunydja yurru yakana ḻäwuma ŋunhiyi yothu'nha.
Ŋunhi yurru ŋayi ŋunhiyinydjayi buŋgawa nhina yukurra ŋunhiliyinydja bukuŋura Djurutjalamdja wäŋaŋura, yakana yurru ŋula yol yolŋu ga wäyin burakirrinydja ŋulinyaramirriyu ŋula nhäyu, ga yakana yurru ŋula yolthu djäma yätjkumanydja, yätjtja ŋunhili. Liŋgu bukmaknha yurru miṯtji bukmakŋurana wäŋaŋuranydja buku‐ḻiw'marama marŋgiyirrina nhanŋu Garraywu, liŋgu bukmak yurru dhuwala buku‐ḻiw'marama wäŋanydja monyguma yukurra ŋuriŋina bili nhanukala ḻatju'yuna dhikana wal'ŋu.







Yo, yalalaŋumirriyunydja ŋunhinydja yolŋu'‐yulŋu yurru miyaman dhuwalana manikay gam'. “Garray, ŋarra yurru wokthunna nhuŋu. Ŋäthilinydja ŋunhinydja nhe ŋaramurryina ŋarraku, yurru dhiyaŋunydja‐wala ŋunhiyi ŋaramurrnydja ŋanydjaḻa'yurrunana, bitjarra nhe ŋarranha marrparaŋ'kuŋalana.
Godtja ŋunhi ŋarraku walŋakunharamirri, ŋarra yurru ŋayaŋu‐nherraṉmirrinydja nhanukalaynha yana, ga yakana barrarirri. Garraynydja dhiyalaŋumina gay' ŋarrakala ŋayaŋuŋurana, ga ŋayina ŋarraku ganydjarrnydja; ŋarraku ŋayaŋunydja djulŋithirri yukurra miyamanna, liŋgu ŋayi ŋarranhanydja walŋakuŋala.
Ŋayaŋu‐djulŋithirrina ŋarra ŋuli wurkthundja ŋunhiyi walŋanydja gapu, ŋunhi wekanhara nhanukuŋuwaynha yana Garraywuŋuna, liŋgu ŋayipi ŋarraku walŋakunharamirrinydja.”
Yo, ŋuriŋiyinydjayi waluyu nhuma yurru waŋa bitjan, “Wokthurrana walala Garraywu. Wäthurra nhanukala, ga ŋayinydja yurru nhuna guŋga'yunna. Ḻakaraŋa birrka'mirriwana yolŋu'‐yulŋuwanydja nhaltjarra ŋayi Garrayyu djäma ŋamakurru' wal'ŋu. Ḻakaraŋanydja ŋanya biyaka nhäyinyara ŋayi, biyapul wal'ŋu bathala.
Buku‐ŋal'yurranydja manikayyu manaparra nhanukala Garraywalanydja, liŋgu yuwalk yana ŋayi djämanydja mirithirri wal'ŋu, ḻatju' dhika ŋanya; bukmak dhuwala munatha' wäŋa ḻiw'marama yurru yolŋu'‐yulŋunydja wokthun nhanŋu yäkuwunydja ŋunhi ŋayi bathala yäku.
Nhuma yolŋu'‐yulŋu ŋunhi nhuma Djurutjalambuy, ma' yiŋgathiya biyakana Garraywu, miyamalana manikaynha wokthurrana manaparra, liŋgu Garray Godtja biyapul warray dharrpal wal'ŋu nhumalaŋgu, ga nhinanydja ŋayi yukurra dhuwali ṉapuŋga'na nhumalaŋgala.”






















Yo, Garraynydja yurru biyapul ŋayi mel‐wuyun nhanukalayŋuwu ŋayi yolŋu'‐yulŋuwu Yitjuralwunydja, biyapul walala yurru nhinayi yukurra nyeyaḻŋuranydja nhanukala; nhinanydja walala yurru yukurra walalaŋgalay walala wäŋaŋuranydja, ga walala yurru mulkurunydja yolŋu marrtji, ga nhinana walalaŋgala ŋunhiliyi, ḻunduthirrina walalaŋgu.
Guḻku'yuna yurru miṯtjiyu bäpurru'yu guŋga'yundja yukurra walalanha Yitjuralnhanydja, märr yurru walala gumurr‐roŋiyirri walalaŋgalay walala wäŋalili, ga ŋunhiyi mulkurunydja walala yolŋu'‐yulŋu yurru djämamirrina Yitjuralwunydja. Yo, ŋunhiyi walala miṯtji ŋunhi walala ŋuli yukurranha buŋgawayinya Yitjuralwu bäpurru'wu ŋäthili, walalanydja yurru ŋunhiyinydja walala goŋŋura walalaŋgalana Yitjuralpuyŋuwalana, ga Yitjuralnha yurru walalaŋgunydja buŋgawa.
Yitjural, nhumanydja ŋunhi wirrki yana ŋayaŋu‐yätjthina ŋuriŋi warwuyunarayunydja, bitjarra nhuma barrarinana yukurrana, bala nhuma yukurrana wirrkina wal'ŋu yanana djämanydja ŋurikiyi yätjku buŋgawawu, bitjana ŋayi ŋuli ḏapṯapmaranhana raki'yuna nhumalanha, ga yakana djuy'yunanydja. Yurru ŋayinydja yurru Godthunydja nhumalanha dharraḏakuma warray, dhawaṯmarama warray ŋuliŋuruyi nhanukalanydja goŋŋuru, bala nhuma yurru nhinana yukurra ganydjarrnha nhanukalana nyeyaḻŋura ga djäkaŋura.
Ŋulinyaramirriyunydjayi nhuma yurru yukurra warku'yunna ŋunhi miriŋunhanydja buŋgawanha Bapilunbuyŋunhanydja, waŋa nhuma yurru yukurra bitjanna, “Way, ŋunha buŋgawanydja yupthurrunana liŋguna, yakana ŋayi yurru biyapulnydja muŋdhun yukurra binydjitjkuma ŋula yolnha yolŋunha,
liŋgu ŋayi Garrayyunydja liŋguna bakmaraŋalana ŋunhi nhanŋu mirithirrinydja yätjtja ganydjarr, yakana yana biyapulnydja ŋayi yurru ŋula yolku buŋgawa.
Bitjanna liŋgu ŋayi ŋuli bunha yolŋu'‐yulŋunhanydja ŋayaŋu‐yätjkunhana; bukmak ŋunha bäpurru'nha ga bäpurru'nha ŋayi yukurrana ŋayathaŋala baṯ bitjarrana, garrpirana walalanha.
Yurru dhiyaŋunydja‐wala bukmak dhuwala wäŋa buku‐ḻiw'marama yukurra nhina wapurarrŋurana, marimiriwnha nhämiriwnha, ga bukmak yolŋu walala yukurra märr‐yiŋgathirrina miyamana‐wala manikaynha yana galŋa‐djulŋithirrina.
Ŋunha dharpa malanha djaka' weyindja yukurra wokthunna märr‐yiŋgathirrina, liŋgu ŋunhinydja buŋgawanydja bathalanydja gal'ŋu liŋguna yupthurrunana, yakana yurru ŋayi ŋula yol yolŋu marrtji goŋ‐ḏakul'mirrinydja, ga djatthun yurru ŋunhiyi galkinyamarama biyapulnydja, liŋgu ŋayinydja bena‐wala wiḏi'yurrunana.”
Yo, nhe ŋunhi, ŋunhi nhe mirithirri yätj gal'ŋu buŋgawa, bukmak ŋunhi wäŋa rakunymirriwunydja gumurr‐ŋamathirri nhuŋu yukurra märranharawuna. Ŋunhinydja walala ŋunhi walala yukurrana nhinana be buŋgawamirri gal'ŋu dhiyala munatha'ŋura, ŋunhiyinydja walalanydja rakunymirriwalana yukurra galkun nhuŋu, dhukarr‐nhämana yukurra nhuŋu bunanharawuna.
Ga yatjundja walala yukurra gawaw'yundja nhuŋu bitjanna, “Way nhenydja dhuwala yalŋgina, ganydjarrmiriwnha nhe, balanyarana liŋgu bitjan ŋanapurru.
Yo, nhenydja ŋuli yukurranha nhinanha dhika ḻatju'ŋura wal'ŋu, ga bukmak ŋunhi yolŋunydja walala nhuŋu yukurrana märr‐ŋal'yurrunana ŋula nhäyuna manikayyu, yurru dhiyaŋunydja‐wala nhe ŋunhi rakunynha, nhe yukurra ŋorranydja dhuwala warrpam'nha rumbalnydja nhe barrpa'wuŋuna ŋäkirrmaranhara.”
Way buŋgawa, nhenydja be yäku Baṉumbirr Djaḏaw'yunaramirri, yurru yupthurrunana nhe yulŋunydja beŋuru djiwarr'ŋurunydja. Ŋäthilinydja ŋunhinydja nhe bumara marrtjina yolŋu'‐yulŋunha miṯtjinha, yurru Godthunydja nhuna ḏupthurruna warray munatha'lilina.
Waŋananydja nhe yukurrana ŋayaŋuyunydja nhokalay nhe, ga guyaŋina nhe yukurrana bitjarra, “Ŋarranydja yurru marrtji bala djiwarr'lili, ŋunhana‐wala yana bena‐wala garrwarlilina; ŋunhalayina ŋarra yurru yukurra nhinanydja ŋurruŋuna wal'ŋu buŋgawana bukmakkuna djiwarr'wuywu malaŋuwu.
Marrtjinydja ŋarra yurru be‐wala yana djuḻkmarama waŋupini'nhanydja ŋunha gal'ŋu, ga nhinanydja ŋarra yurru yukurra bitjan buŋgawana bathalana, bitjan Godnha yana ŋayipina.” Ga bitjana nhe bini ŋunhi yulŋunydja garrwarkunhaminyanydja nhunapinyay nhe,
yurru Godthunydja nhuna ŋurrkaŋala warray ŋunha‐wala ŋunhina rakunymirriwalana wäŋalili, dhikana yana ŋoylilina munatha'lilina ŋarŋgalilina.
Yo, ŋunhayinydjayi rakunymirriwalanydja dhikanydja wäŋaŋura, yolŋuyu walalay yurru nhuna yukurra nhämana dharr bitjanna, ga waŋanydja walala yurru bitjanna, “Dhiyaŋunydja gay' yolŋuyu ŋunha munathany'tja wäŋa gur'kuryunmaraŋalana, ga bukmak wäŋanydja beyaṉiyinana nhanŋu.
Ŋayinydja baḏuwaḏuyurruna warrpam'thurrunana ŋunha munathany'tja wäŋa, bala wäŋanydja ŋunha ganbarkthinana, baṉḏanydhinana räwakthinana. Ga bitjarrayi liŋgu ŋayi yolŋunhanydja walalanha yukurrana garrpira baḏak, mel‐wuyunaramiriwnha ŋayinydja, yakana ŋayi dharraḏakuŋala walalanha, ga djuy'yurruna yära bäyŋuna.”
“Yo, bukmak ŋunhi buŋgawa walala dhiyakuy munatha'wuynydja ŋorra marrtji moluŋuranydja ḻatju'mirriŋurana dhikana wal'ŋu yanana,
yurru nhuŋunydja rumbal yukurra yurru ŋorra warraŋul warray, baṉarra'ŋura warray ga barrpa'na binydjitjnha, yakana nhuna ŋula yolthu dholkuŋalanydja rumbalnydja nhuna, yana nhe yukurra ŋorranydja mukthunna yana ŋurikalana walalaŋgala dhambay, ŋunhi walala murrmurryurruna marrtjina mariŋura.
Yakana yurru nhuŋu yol marr‐ŋal'yundja ga guyaŋirrinydja nhuna, liŋgu nhe baḏuwaḏuyurruna wäŋa ŋunhiyi nhuŋuway, ga bumara nhe dhawar'maraŋala yolŋu'‐yulŋunha nhuŋuway.
“Yo, buŋana murrkay'kuŋana gäthu'mirriŋunha walalanha ŋurikiyinydjayi yätjkunydja buŋgawawu, liŋgu ŋunha bäpa'mirriŋunydja walalaŋgu mirithirrina yanana yätjnha nyalmirina; yaka yurru ŋurikiyinydjayi gurruṯu'mirri walala biyapul gaŋgathirri marrtji, ga yakana yurru walalaŋgala dhuwala munatha' biyapulnydja goŋŋura.
Yo, ŋarranydja yurru buma dhawar'yunmaramana yana ŋunhiyi wäŋanha ŋuriki buŋgawawunydja, ga yakana yurru nhanŋu ŋula waŋgany yothu walŋathirrinydja.” Ga bitjarrayina ŋayi Garray waŋananydja.











































































































































































































































































Yo, bitjarra ŋayi Garray waŋananydja, “Marinydja yurru marrtji biyapul'nha wal'ŋu bathalana ŋurikinydja walalaŋgu ŋaḻapaḻmirriwu yolŋu'‐yulŋuwu ŋunhi walala yukurra ŋapa‐nherraṉmirri ŋarraku; walala yukurra malthun romgunydja ŋurikina ŋunhi yakana ŋarrakuŋu rom ŋunhi nherraṉara, yakana walala ḏukṯuk ŋarrakalaŋuwunydja romgu, yana walala yukurra ḏukṯukthirrinydja waŋgany‐manapanminyarawunydja wiripuŋwuna miṯtjiwu bäpurru'wu, ga ŋunhiyinydja bitjan walala yukurra bukulili ŋal'‐ŋalmaramana bala yätjnhana romnha.
Yakana walala waŋana ŋarranha dhä‐wirrka'yurruna bitjarranydja, ‘Garray, yolthu yurru ŋanapurrunha guŋga'yundja?’ bitjarranydja. Dhunupana yana walala marrtjinanydja Yetjiplilina, bala waŋana bitjarrana, ‘Way, guŋga'yurra ŋanapurrunha.’ Walalanydja märr‐nherraṉmirri yukurra ŋunha Yetjippuyŋuwalana buŋgawawala, guyaŋirri yukurra yanapi ŋayina yurru guŋga'yun gunganhamirriyama walalanhanydja.
Yurru bäyŋu warray. Ganydjarrmiriwnha ŋunha ŋayinydja; yakana ŋayi yurru guŋga'yun ga walŋakuma walalanha, yana walala yurru gorana yulŋunydja.
Liŋguna wiripu‐guḻkuny'tja nhumalaŋgu dhäwu'mirri marrtjinana Yetjiplilina, ŋäŋ'thun yurru guŋga'yunarawuna, yurru ŋuriŋiyi yolŋu'‐yulŋuyu Yetjippuyŋuyunydja yurru bäyŋuna nhumalanha guŋga'yundja; yakana walala yurru walŋakuma nhumalanha, yana nhuma yurru gorana, ga wiripuŋuyunydja yolŋu'‐yulŋuyu nhumalanha yurru warku'yunna.
<range>
Yo, walala ŋal'‐ŋalmaranhamina marrtjina walalaŋgalay yarraman'lilina malanyŋulili, wapmaraŋalanydja marrtjina ḻatju'mirri dhika mel‐wiḏi'mirri girriny'tja. Marrtjinanydja walala yukurrana be maḏakarritjkurru yana wäŋakurrunydja, ŋuliwitjarrana yana ŋunhi wakinŋu wäyin ga bäpi malanha ŋunhilimiyi wäŋaŋura, ga wekamanydja walala yurru ŋunhiyi malanha mundhurrnydja Yetjippuyŋuwuna ŋuriki buŋgawawu. Yurru Yetjiptja ganydjarrmiriw warray, nhäŋiniŋ'mirri warray.” Ga bitjarra ŋayi Garray waŋananydja.
<range>
Godthu ḻakaraŋala ŋarraku, ŋarra yurru dhuwalayi dhäruktja wukirri djorra'lilina, märr yurru bukmaknha yolŋu walala marŋgithirrinydja ŋunhi walalanydja mirithirrina gal'ŋu yätjmirri yolŋu'‐yulŋu.
Bitjanna liŋguna walala yukurra ŋapa‐wekamanydja Garraywu, ga bitjandhi liŋgu waŋa yukurra ḻakarama bothirrinydja. Ŋayinydja bini ŋunhi walalanha marŋgikunha muka ŋamathanha wal'ŋu, yurru yaka warray walalanydja mäkiri'‐witjurruna nhanŋu, yaka walala ḏukṯukthina ŋänharawu Godkalaŋunydja dhärukku.
Walala waŋa yukurra mukmarama Godku djawarrkmirrinha walalanha bitjan, “Way mukthurra, yaka ŋanapurrunha yukirriya ŋoy‐wulaŋa ga yätj‐ḻakaraŋa, yaka ḻakaraŋa ŋanapurrunhanydja nhä ŋamakurru' ga yätj. Biyaka ŋamathaŋa dhäruk waŋiya gurrum' wal'ŋu yana, märr ŋanapurrunydja yurru mäkiri'‐witjun muka nhumalaŋgu.
Gatjuy yarrkthurrana biyakana, yakana gulmaraŋa ŋanapurrunha. Ŋanapurrunydja yakana ḏukṯuk ŋanapurru yurru ŋäma ŋunhiyi be nhä ḏarrtjalknhanydja wal'ŋu Godnha,” bitjanna walala yukurra waŋanydja.
Yuwalk muka Godtja djeŋarra' ŋayi ḏarrtjalk wal'ŋu, ga bitjan ŋayi yukurra waŋanydja, “Nhumanydja yakana ŋuli mäkiri'‐witjun ŋarraku dhärukku. Nhe ŋuli guyaŋinyamirri yanapi nhe yurru nhina yukurra walŋa ŋuriŋiyi nhokalay be ganydjarryu ga ḻiya‐djambatjthinyarayu gaḏamandhunydja be.
Yo, nhumanydja dhuwala mirithirrina yana yätjnha gal'ŋu, balanyarana biyaku ŋuli ḻoḻu be‐wala dhiŋgi, yurru ḻiḻ'yunarana ŋunhiyi yulŋunydja, djetjimirrina, galki yurru ŋunhiyi burrul'yunna yulŋunydja.
Ŋayi ŋuli dhoḻunydja ŋunhi rupa djämawuy ḏaw'‐ḏaw'yunna, muṉguythirrina warrpam'nha, ga galki nhumanydja yurru bitjandhiyina buḻwaŋ'thunna.”
Yo, bitjan ŋayi Garray God yukurra waŋanydja, Yitjuralwunydja ŋunhi ḏarrtjalktja Waŋarr, “Go, roŋiyiyana lili walala ŋarrakalana, ga ŋarranydja yurru nhumalanha walŋakumana; märr‐nherraṉmiya ŋarrakala, märr nhumanydja yurru nhina wuṉḏaŋarrnha, gunganharawuyyu ŋarrakalana.”
Yurru nhumanydja waŋana yaka'yurruna warray, bitjarra warray, “Dhuwala ŋanapurruŋgunydja yarraman' malanha ḏälmirri mirithirri, ŋanapurru yurru gundupuma yana ŋulaŋuru miriŋuwalanydja,” bitjan. Ga yuwalk nhuma yurru gundupumanydja, liŋgu nhumalanha yurru ŋuruŋu miriŋuyunydja ŋupanna‐wala yana waṉḏinyamaramana. Nhumanydja guyaŋirri yukurra yanapi nhuma yurru walŋakunharamirri nhumalanhay nhuma, yurru bäyŋu warray.
Guḻku'na nhuma yurru gundupumanydja ŋunhi nhuma yurru nhäma waŋganynhanydja ŋula miriŋunha, ga ŋunhi nhuma yurru nhäma ŋula märr‐ḻurrkun'nha, bala nhumanydja yurru barrkuwatjthirrina gundupumana, bukmaknha nhuma yurru gundupumana, ga waŋganynha yukurra yurru ŋunhina liŋgu dhomala'na dhärranydja ŋunhiliyi bukuŋuranydja.
Yurru Garraynydja nhumalaŋgu galkunna yukurra roŋinyarawuna bilyunarawu nhanukalana, ga ŋunhi nhuma yurru bilyundja nhanukala, ŋayinydja yurru märrama nhumalanha mel‐wuyunaramirriyuna. Ŋayinydja ŋayaŋu‐dhunupa warray wal'ŋu, rom‐waŋgany warray, ga djämanydja ŋayi yurru dhunupa wal'ŋu yana, yuwalk yana ŋayi yurru guŋga'yun goŋmirriyama ŋunhinhanydja walalanha ŋunhi walala yurru märr‐nherraṉmirri nhanukala.





















































































Yo, ŋunha ŋanhdharktja wäŋa yurru djulŋithirrina wal'ŋu, ga wurrki yurru ŋuthan ḻatju'thirrina dhikana ŋunhiliyi gawarrka'ŋuranydja wäŋaŋura.
Ŋunhiyi räwak wäŋa yurru dhika mulkuruyirrina dhapirrkthirrina, ga gawarrka' ŋunhiyi wäŋa yurru miyamanna yukurra galŋa‐djulŋithirrina goŋmirriyirrina wal'ŋu, liŋgu mulmu ga dhika nhä borum yurru ŋuthanna dhika ḻatju'yirrina wal'ŋu borummirriyirrina. Ga bukmakthu yolŋuyunydja yurru nhämana ŋunhiyi ḻatjuny'tja ŋanya ganydjarr Godkunydja ŋunhimalayi, ŋunhi ŋayinydja ḻatju' wal'ŋu yana, ga djämanydja ŋayi ŋuli mirithirri ŋamakurru' wal'ŋu.
Wiripunydja mak nhe ŋuli märr‐yawaryunna ŋuriŋi djämayu mirithinyarayu, ga wiripunydja mak nhe ŋuli märr‐yawaryun liŋgu ŋuriŋi ŋunhi nhe ŋuli bukumirriyama märr‐weyinmirri, ga märr‐weyin nhe yukurrana galkurruna. Yurru mukthurra yana märr‐yuwalkthiya yulŋunydja ga wuṉḏaŋarrthiya, ga yakana gulyurra gandarrŋura, ga märr‐yawaryurranydja.
Ḻakaraŋa ŋuripanydja yolŋuwa ŋunhi ŋayi ŋuli ŋayaŋu märr‐yalŋgi'thirri, ḻakaraŋa nhanbala biyaka, “Way, dhärriya wuṉḏaŋarrthiya yana, ga yakana barrariyanydja. Galki nhuŋu Godtja yurru bunana. Ŋayi yurru dhä‐ḏir'yunna yana ŋunhi miriŋunhanydja nhuŋu, yurru nhunanydja ŋayi yurru walŋakuma warray.”
Yo, bambayyunydja yurru yolŋuyu nhämana, ga mäkiri'miriwyunydja yurru ŋämana.
Ga ŋayinydja yurru ŋunhi bundhurrnydja yolŋu wapthu'‐wapthunna yukurra giritjirrina, ga ŋunhinydja dhärukmiriwnydja yolŋu yurru yukurra miyamanna ŋayaŋu‐djulŋithirrina goŋmirriyirrina, Liŋgu ŋunhalayi ŋanhdharkŋuranydja gawarrka'ŋuranydja yurru gapu walmana yukurra dhawaṯthunna, bala yurru ŋunhiyi gapunydja waṉḏirri mayaŋ'‐mayaŋdhirrina ŋuliwitjan baṉḏanygurrunydja räwakkurrunydja wäŋakurru.
Ga ŋunhi gorrmurnydja yurru munatha' ŋulwitjthirrina, liŋgu ŋuriŋi gapuyuna, ga ŋanhdharktja ŋunhiyi wäŋa yurru ŋoy‐yal'yunna gapuyu ŋuriŋiyina. Ŋunhi yukurrana wakinŋu wäyin nhinana, ŋunhiyinydja wäŋa yurru wiripuŋuyirrina mulkuruyirrina, yuṯayirrina dhikana wal'ŋu gapu‐mäypamirriyirrina.
Ga dhukarrnydja yurru ŋorra marrtji ḻatju'na dhikana ŋanyana, ga yäkunydja ŋunhiyi dhukarrnydja “Ḏarrtjalknha wal'ŋu Godku, yol‐wapthunamiriwnha.” Yakana yurru yolŋu ŋayaŋu‐dhukun'mirrinydja yukurra marrtji ŋuliwitjandhiyi dhukarrkurru, ga yakana yurru ŋunhi yolŋu ŋäṉarr‐djarrpiny'tja marrtji yukurra ŋuliwitjandhiyi.
Yakana yurru wakinŋuyu wäyindhu yolŋunha buma ŋunhilinydja dhukarrŋura, ŋunhi walala yurru yolŋu walala yukurra marrtji ŋuliwitjandhiyi; Walala yurru yolŋunydja walala marrtji walŋana yana ŋuliwitjandhinydja dhukarrkurru, ŋunhi walalanha ŋayi Garrayyu walŋakuŋala dhawaṯmaraŋala beŋuru miriŋuwala goŋŋuru.
Yo, ŋunhiyinydja walala yolŋu'‐yulŋu yurru buna ŋunhiliyi Djurutjalamnha wäŋaŋura ŋayaŋu‐djulŋimirrina, walala yurru yukurra marrtji manikaynydja miyaman djulŋithirrina wal'ŋu yana märr‐yiŋgathirrina. Bitjanna liŋguna gupaḏalnha walala yurru nhinanydja yukurra ŋayaŋu‐djulŋithirrina, yakana ŋayi yurru ŋula yol yolŋu galŋa‐yätjthirri ga warwuyundja biyapulnydja.


























































































Yo, Garraynydja ŋilimurruŋgu waŋarrnydja waŋa yukurra bitjan, “Marrparaŋ'kuŋa ŋarraku yolŋu'‐yulŋunhanydja.
Waŋiya biyaka gurrum'thurra marrtjiya ŋarrakalaŋuwunydja yolŋu'‐yulŋuwu, ŋurukuywu Djurutjalambuywunydja; ḻakaraŋa walalambala biyaka, ‘Nhumalaŋgu marinydja liŋguna dhawar'yurrunana. Godthu liŋguna bäy‐ḻakaraŋalana nhumalaŋgu yätjpuynydja. Nhuma yukurrana märraŋalanydja dhä‐ḏir'yunaranydja mirithirri wal'ŋu yana ḏäl wal'ŋu, liŋgu nhokalay yätjthu, yurru dhiyaŋunydja‐wala liŋguna dhawar'yunarana.’”
Yo, ŋunha ŋanhdharkŋura wäŋaŋura gawarrka'ŋura yolŋu yukurra djawarrkthun ḻakarama, ŋayi waŋanydja yukurra bitjan, “Ŋäthilimirriyaŋa yäkthurra dhukarr Garraywu, liŋgu galki ŋayi yurru bunana, dhunupakuŋa biyaka dhukarr nhanŋu marrtjinyarawu.
Buku'‐wuku ŋunha yurru bitjan nyilŋ'thun ḻaparra'yirrina, ga ŋunha ŋoyŋuranydja yurru wäŋa bukmak gaŋgathirrina, märr yurru ŋayi ŋunhiyi dhukarrnydja ḻatju'thirri dhika ḻaparra'yirrina, buyuwuyu'na warrpam'nha yana nhanŋu Garraywu marrtjinyarawunydja.
Bala ŋayi yurru Garraynydja ŋayipinydja maḻŋ'maranhamirrina ŋanyapinyay ŋayi warraŋulkunhamirrina, ga bukmakthuna yolŋuyu walalay yurru nhämanydja nhanŋu ḻatjuny'tja dhikanydja ŋanya rom. Yo, ŋayipi yana Garrayyu dhäruktja nherrara bitjarrayinydja, ga yuwalk yana yurru maḻŋ'thundja.”
Yo, ŋarra ŋäkula rirrakay, ŋayi waŋana bitjarra, “Ma'ḻakaraŋana dhäwuny'tja,” Ga ŋarranydja dhä‐wirrka'yurruna ŋanya bitjarra, “Nhä ŋarra yurru dhika ḻakaramanydja waŋanydja?” Ga ŋayinydja waŋana bitjarra, “Biyaka waŋiya, ‘Yolŋu'‐yulŋunydja dhuwala balanyara bitjan mulmu, balanyarana yana liŋgu bitjan wurrki malanha; ḻatju' dhika ŋayi ŋuli dhärra ŋunhi gurriri yana, bala burruḻ'yunna ŋayi yurru ŋunhiyi winya'yunna‐wala yana.
Yo, ŋunha mulmu yurru baṉḏanydhirri räwakthirri, ga wurrki yurru burruḻ'yunna, ŋunhi ŋayi ŋuli watayunydja bo'yun, ga balanyarayi liŋgu yolŋunydja walala waḏutjana yana yurru winya'yundja buwayakthirrinydja. Yurru dhäruktja Godku yurru yukurra dhärra bitjanna liŋguna gupaḏalnha‐wala, yakana yurru ŋayi dhä‐yawar'yun.’”
<range>
Gatjuy nhuma yolŋu'‐yulŋu Djurutjalambuynydja, marrtjiya bala ŋunha bukulili, ga ḻakaraŋa ŋunhiyinayi manymaknha dhäwu'; wirrkina yana wal'ŋu waŋiyanydja dhä‐warrwarnha ḻakaraŋanydja, ga yakana barrariyanydja. Ḻakaraŋa yolŋu'‐yulŋuwa ŋunha Djudalilinydja wäŋalili dhuwali manymak dhäwu' biyaka, “Nhäŋa ya', nhuŋu Garraynydja marrtjina yukurra lili.”
Yo, ŋayinydja ŋunhi biyapul warray wal'ŋu Waŋarr, ganydjarr‐ḏumurru warray, ga dhuwalana ŋayi marrtji yukurra lili ya'. Ŋayi yurru gämanydja bukmak nhä malanha nhanukalay ŋayi goŋdhu, ga ŋayipina yurru ŋurruŋunydja wal'ŋu bukmakku, ga ŋunhiyinydja yolŋu walala ŋunhi nhanukuŋu walŋakunharawuynydja, walalanydja yukurra marrtji malthun nhanŋuna lili.
Ŋayinydja ŋunhi balanyara bitjan wäyin‐djäkamirrina ŋayi, djäka ŋayi ŋuli ḻatju'kumana. Ŋayi yurru maranhu‐wekamanydja marrtji nhanŋuway ŋayi yolŋu'‐yulŋunhanydja, ga ḻaw'marama ŋayi yurru yutjuwaḻa'nhanydja, gäma yurru ḻatju'kuma dhika dhangi'yun, ga gurrum'thun ŋayi yurru yana ŋurru‐warryun marrtji gämanydja ŋunhi ŋäṉḏi'mirriŋunhanydja walalanha.
Nhäŋa ŋunha moṉuk gapu ya', bena ŋayi garaŋanydja ḻiw'maramana, mirithirrina wal'ŋu bothurrumiriwnha. Nhäthinyara ŋunha djaka' djiwarrny'tja? Biyapulnha wal'ŋu bathalana yana, gulkuruna nhe yurru djaka' ŋupan, ga yakana yurru ŋula yolthu yolŋuyu bothurru guṉḏanhanydja malaŋunha dhiyalami munatha'ŋuranydja, yurru Godtja marŋgi bukmakku warray.
Yolthu ŋanya Garraynha marŋgikuŋalanydja? Yakana yurru ŋanya Garraynha ŋula yolthu marŋgi‐wekamanydja.
Godthu ŋuli yaka waŋa ŋula yolnha guŋga'yunarawunydja, liŋgu Godtja be‐wala birr djuḻkmarama yukurra yolŋunhanydja birrka'mirrinha.
Yo, Godtja be‐wala yana bathala wal'ŋu, ga dhuwalanydja munathany'tja wäŋa buku‐ḻiw'marama biyapul warray wal'ŋu yutjuwaḻa, balanyara bitjan gapu ŋuli djuḻ'yun waŋgany yana.
Nhä dhika ŋilimurru yurru wekama Godkunydja Garraywunydja? Ŋuli ŋilimurru yurru mundhurr‐wekama bukmaknha wäyinnha malaŋunha, bathan barŋlilinydja buku‐ŋal'yundja manapan, ŋunhiyinydja yaka yana gana'. Ŋunhi ŋali yurru marrtji gulkthun dharpa malanha birrka'mirri, ga bathan gurthalilinydja dhuŋgur'yun, gurthanydja ŋunhiyi märr‐yutjuwaḻa' yana, yaka wakin balanyara bitjan God ŋayipi.
Yo, yolŋunydja dhuwala miṯtjinydja buku‐ḻiw'marama nhäŋiniŋ'nha muṉguynha, yakana wakin bathala gal'ŋu bitjan God.
Nhäyinyara ŋayi God yulŋunydja? Godtja dhuwala ŋayipinydja ganaŋ'thun yukurra gäna ŋayipi, yakana ŋula wiripunydja waŋarr balanyara bitjan ŋayi.
Yo, yolŋu'‐yulŋuyunydja ŋuli djäma waŋarrkuma walalaŋgalay goŋdhu nhä malanha maḏayin' malanha; märrama ŋayi ŋuli dharpa ḻatju' ŋanya dhika, bala djäma yolŋukumana wo wäyinnha ŋula nhäna. Ḻatju'kuma yana ŋayi yurru djämanydja mitthundja marrtji, ga ŋula nhäthu bulka'yu dhika nhäthu dhaṯthun ḻatju'kuma, bala nherraṉna yurru ŋanya ŋunhiyi. Yurru Godtja wiripu gal'ŋu ganaŋ'thun yukurra, yaka ŋayinydja balanyarayi God bitjan ŋunhiyi goŋbuy djämawuy waŋarr ga raŋga.
<range>
Yaka muka nhe yana marŋginydja? Nhä nhe dhuwala, dhuŋa? Yaka nhuŋu ŋula yolŋuyu ḻakaranhanydja ŋuli? Yolthu muka dhuwala djäma wäŋanydja buku‐ḻiw'marama? Godthu ŋiniya?
Yo, dhuwalanydja dhuwala munathany'tja wäŋa nhanukuŋuway djämawuy goŋbuy, ŋayi djäma ŋuriŋi bili waŋarryu waŋganydhu ŋunhi ŋayi nhinanydja yukurra be‐wala wal'ŋu garrwar, buŋgawa bukmakku. Nhämanydja ŋayi yukurra lili djipmaramanydja bitjan ŋilimurrunhanydja yumurrku'na wal'ŋu dhikana, bitjan gälkalnha muṉguynha. Yo, Godthu djäma ŋunha djiwarrny'tja, ŋunhiyi nhanŋuwaynydja wäŋa nhinanharawu gal'ŋu.
Dhiyalami munatha'ŋuranydja wäŋaŋura buŋgawa yolŋu nhina yukurra, ganydjarr‐ḏilkurru wal'ŋu yana, yurru Godthunydja yurru ŋunhiyi dhunupa yana walŋa‐yaw'yunna ŋanya, bala ŋayi yurru bäyŋuthirrina rakunydhirrina.
Yo, dhiyakuynydja munatha'wuynydja buŋgawa malanha balanyara bitjan wurrki ŋula nhä; ŋayi yurru dhamuny'tjun, ga gurriri ŋayi yurru ŋuthandja, bala ŋayi yurru Garrayyu yänguma watanhana bo'yunarawu, bala baṉḏanydhirrina ŋayi yurru ŋunhiyi winya'yunna buwayakthirrina.
Yo, Godtja dhuwala gäna gal'ŋu yana ganydjarr‐ḏumurru, bäyŋuna ŋula yol yolŋu balanyara bitjan ŋayi wal'ŋu, yakana ŋula yol rrambaŋi nhanukalanydja.
Nhäŋa ŋunha djiwarr' ya' gärak. Yolthu ŋunhayi djäma ganyu'nhanydja? Ŋayi muka Godthu, ŋayipi yana, ŋuriŋi liŋgu waŋganydhu ŋunhi ŋayi yukurra walalanha djarraṯawun'kuma. Ŋayi marŋgi nhämunha' ŋunhayi ganyu' malanha, ga ŋayipi marŋgi yana yäkuwunydja walalaŋgu waŋga'‐waŋganygu, ga yakana ŋula waŋgany nhanukuŋu meṉgunharanydja. Yo, yuwalk yana ŋayi ganydjarr‐ḏumurrunydja wal'ŋu ŋayipi.
Nhumanydja dhuwala Yitjuralpuyŋunydja yolŋu walala, nhuma ŋuli morrumurru' yukurra, ga waŋa bitjan, “Godtja ŋunha yaka warray marŋgi ŋanapurruŋgu. Ŋanapurrunydja yukurra dhuwala nhina mariŋura ga galŋa‐yätjthirri, yurru yakana ŋayi yukurra guyaŋirrinydja ŋanapurrunha,” bitjan warray nhuma yukurra waŋa.
Nhä nhumanydja dhuwala? . . . dhuŋamirri yana? Yaka nhe marŋginydja? Godtja dhuwala bulu wal'ŋu, walŋa‐ḏikṯik Waŋarr ŋayi; djäma ŋayi dhuwala munathany'tja warrpam'thurruna yana bukmakkuŋala. Yaka ŋayi ŋuli djawaryun, ga marŋgi ŋayi bukmakku, nhanŋunydja guyaŋinyarawuy be‐wala birr' bathala gal'ŋu, djuḻkmarama yukurra ŋilimurruŋguŋunydja.
Yo, yolŋu'‐yulŋu warray ŋuli djawaryundja ga ganydjarr‐winya'yundja, yurru ŋayipinydja ŋuli Garrayyunydja ŋilimurrunha ganydjarr‐wekama warray.
Yo, yuḏayuḏanydja ŋuli yawirriny'tja ganydjarr‐winya'yun ga djawaryun, galkirrina marrtji ŋuli ŋuriŋi djawaryunarayuna.
Yurru ŋunhinydja yolŋu ŋunhi ŋayi yukurra märr‐nherraṉmirri gal'ŋu Garraywala, yakana ŋayinydja yurru ŋunhiyinydja yolŋu ganydjarr‐winya'yun, liŋgu ŋayipinydja yurru ŋunhi Garrayyunydja marrtji ganydjarr‐wekama ŋanya bala, bitjan warray liŋgu. Bala ŋayi yurru gaŋgathirri ŋunhi yolŋunydja, bala buṯthunna‐wala yana bitjanna bitjan ḏamala, Waṉḏirrinydja ŋayi yurru, ga yakana ŋayi yurru djawaryundja, yana ŋayi yurru marrtji mukthunna ŋula nhäkurrunydja, ga yakana yurru yalŋgi'yirrinydja ganydjarr‐winya'yundja.
Yo, Godtja waŋa yukurra bukmakku wäŋawu bitjan gam', “Ŋäka walala, mäkiri'‐witjurra ŋarraku nhuma bukmak miṯtji buku‐ḻiw'marama. Go marrtjiya lili, ŋilimurru yurru waŋanharamirri yukurra rrambaŋina. Ŋunhi ŋuli ŋula nhä maḻŋ'thundja, nhäŋuru ŋunhiyinydja? Yolkala ŋunhiyinydja djämayu ŋuli maḻŋ'thun bitjandhiyinydja? Bukmak nhä malanha maḻŋ'thundja ŋuli yukurra liŋgu ŋarrakala yana djämayu, liŋgu ŋarra dhuwala God, ŋunha ŋarra ŋurruŋura, ga ŋunha ŋarra dhä‐yawar'yunaraŋura yurru.
<range>
<range>
<range>
“Yolŋu walala dhiyalaŋumi munatha'ŋuranydja nhäma ŋuli ŋarraku djämanydja ŋunhiyi, bala walala ŋuli barrarirrina yulŋunydja, wilwilyunna marrmarryunna barrariyuna manapan.
Bala walala ḻiw'maranhamirrina ŋuli yukurra waŋganylilina, bitjan marrparaŋ'kunhamirrina guŋga'yunmirrina bala‐lili'yunmirri. Bala walala ŋuli djäma ŋunhiyina ŋula nhäna maḏayin'kuma warkthun goŋdhuna, ḻatju'kumana dhikana dhapirrkkumana ŋuli, bala walala ŋuli dhärranhamaramanydja, mam'maramanydja ŋuli ḏälkumana yana wal'ŋu wuṉḏaŋarrkumana, yanapi ŋuriŋiyinydjayi waŋarryu yukirri ŋayathaŋu ganydjarr walŋakunharawu walalaŋgu.
<range>
“Yurru nhumanydja dhuwala ŋarrakuway yolŋu'‐yulŋu, ŋarrakuŋuway djarr'yunara yana, beŋuru bili yarraṯaŋuru Yipurayimgala ŋunhi ŋayinydja ŋarraku ḻundu.
Ŋarranydja nhumalanha gäŋala beŋuru barrkuŋuru, ḻuŋ'thunmaraŋalanydja lili nhumalanha ŋarrakiyingalana ŋarra, bala ŋarra waŋananydja nhumalanha bitjarrana, ‘Nhenydja dhuwala ŋarraku djämamirri, ŋarrakuŋuway yana djarr'yunara; yaka ŋarra nhuna ŋurrkaŋalanydja, gumurr‐nherraranydja.
Yaka nhe barrariyanydja, liŋgu dhuwala ŋarra galki nhokala. Yaka be wilwilyurranydja, liŋgu ŋarrapi nhuŋu Waŋarrnydja dhuwala Godtja. Ŋarra nhunanydja yurru ganydjarrmirriyama, ga guŋga'yun ŋarra yurru nhuna; ŋarrapi yurru nhuna gunganhamirriyamanydja ga walŋakumanydja.’
Yo, ŋunhinydja walala yolŋu'‐yulŋu ŋunhi walala yukurra ŋoy‐djingaryun nhuŋu, walalanydja yurru ŋunhi gorana, bala gulkuruna walala yurru maḻŋ'maramanydja yukurra. Yo, walala bini ŋurrkanha muka nhuna yulŋunydja, yurru gulkuruna, ga walalawuynha yurru ŋunhiyinydja murrmurryun.
Ga nhenydja yurru waŋa bitjanna, ‘Way, wanhakana ŋunhi miriŋunydja mala, ŋunhinydja walala ŋunhi walala yukurra ŋaramurryirri ŋoy‐djingaryun ŋilimurruŋgu?’ Liŋguna walala winya'‐winyayurruna buwayakthinana.
Liŋgu ŋarrapinydja nhokala waŋarryunydja Godthunydja yukurra mulka nhuna ŋarrakalay ŋarra goŋdhu, ga waŋanydja ŋarra yukurra bitjan nhuŋu, ‘Yaka nhenydja barrariya. Ŋarra nhunanydja yurru guŋga'yun.’
“Yo, nhe Yitjural miṯtji, nhenydja dhuwalanydja ganydjarrmiriwnha yalŋgi'na, yurru ŋarrapi nhunanydja yurru guŋga'yun. Ŋarranydja dhuwala nhuŋu walŋakunharamirri, yakana nhenydja barrariya. Ŋuliwitjan nhokalaŋukurrunydja ŋarra yurru baḏuwaḏuyunna ŋunha miriŋunhanydja barrkuwatjkumana, bäy warray ŋunhiyi be bathalanydja ŋayi ga ḏälnydja ganydjarr‐ḏumurrunydja, ŋayinydja yurru ŋunhiyi winya'yunna‐wala yana nhokalanydja. Ga nhenydja yurru ŋunhi wirrkina wal'ŋu yana galŋa‐djulŋithirrinydja Garraywala, liŋgu ŋarrapi nhuŋu waŋgany Godtja. Nhe yurru wokthun ŋarraku, ŋunhi ŋarranydja Yitjuralwu ḏarrtjalknha wal'ŋu God.
<range>
<range>
“Yo, wiripunydja ŋuli ŋarraku yolŋu walala ŋanhdharkthirri gapuwu, nhämanydja nhuma yurru marrtji birrka'mirriŋura wäŋaŋuranydja, ḻarruma marrtji yurru gapuwu, yurru bäyŋuna nhuma yurru maḻŋ'maramanydja. Ga ŋarrapi yana Garrayyu yurru wekamanydja gapunydja nhumalaŋgu, ŋarranydja yurru yaka ganan nhumalanha djäkamiriwlilinydja.
Buku'‐wuku ŋunhi wäŋa dhärra yukurra baṉḏany ŋunhi ganbark gapumiriw, dharpamiriw nhämiriw; ŋarranydja yurru djäma ŋarkula maya'‐mayaŋgumana, waṉḏinyamarama ŋarra yurru gapunydja beŋuru ŋunhi buku yukurra gorruma, ga ŋunha ŋoyŋura ḻaparra'ŋura wäŋaŋura gapu yurru marrtji dhawaṯthunna beŋuru munatha'ŋuruna riyalana dhika ŋanyana. Yakana yurru biyapul dhuwala munathany'tja wäŋa yukurra djingaryun baṉḏany gapumiriw; ḻatju'na ŋanyana dhika yurru yukurra djingaryundja, yuṯana dhika ŋanyana walŋana ŋuriŋiyi gapuyuna.
Ŋarra yurru djäma yuṯakumanydja, ga ŋunhiyi dharpa malanha yurru ŋuthanna marrtji ŋunhiliyinydja dharapulŋura ŋunhi ŋayi ŋäthilinydja ŋunhiyi baṉḏany räwak; birrka'mirri dharpanydja malanha yurru ŋuthan bena‐wala weyi'‐wiyindhirrina, dhapirrkthirrina dhikana ŋanyana, dhärranydja yurru ŋunhiyi rrambaŋina yana, ḏälnha wal'ŋu.
Ga bukmakthuna yurru yolŋuyu nhämanydja ŋunhiyi yuṯanydja wäŋa walŋathinyara, bala walala yurru dharaŋanna ŋunhiyi nhämanydja, bala waŋa bitjanna, ‘Nhä dhuwala mirithirrinydja wal'ŋu ŋamakurruny'tja rom. Godthu ŋayipi ŋunhayinydjayi djäma, Yitjuralwala ḏarrtjalkthu wal'ŋu Godthu,’ bitjarrayinydjayi.”









Yo, Garraynydja waŋa yukurra bitjan, “Dhuwalana gay' ŋarraku djämamirrinydja yolŋu, ŋarrakuŋuwaynydja djarr'yunara, ga ŋarranydja yukurra nhanukala wirrki yana ŋayaŋu‐djulŋithirrinydja. Ŋarrapi ŋanyanydja yukurra gäma ŋarrakalay ŋarra goŋdhu, ga ŋarrakuway Walŋa Birrimbirr ŋarra nherraranydja nhanukala, ga ŋayina yurru gäma yolŋu'‐yulŋunhanydja birrka'mirrinha, miṯtjinha ga miṯtjinha rom‐waŋganydhirri yana.
Yo, ŋayipi yurru waŋanydja marrtji gurrum'thun yana, yakana ŋayi yurru ŋunhi benydja gal'ŋu rirrakay bathalayunydja waŋa marrtji ŋuliwitjan dhukarrkurrunydja.
Ŋunhi yurru ŋayi ŋula yol yalŋgi'yirrinydja, bitjandja bitjan guḻwaṉi gupa‐nyaḻyunara, yakana ŋayi yurru ŋunhiyi ḏaw'yundja, ga yakana ŋayi yurru ŋultjikuma yolŋunha, ŋunhinhanydja ŋunhi ŋayi yurru galki yaŋara‐yawar'yun.
Yaka ŋayi yurru ŋunhiyi djämamirri yolŋu märr‐yawaryundja, yakana ŋanya yurru ŋula yolthu ḏaḏawmaramanydja gulmaramanydja, yana liŋgu‐u‐u ga dhuwala wäŋa munatha' yurru dhärra rom‐waŋganydhirri yana, ga birrka'mirriyu yolŋuyu walalay märramanydja yukurra yurru ŋulaŋuru nhanukuŋu nhäyinyara dhunupa. Liŋgu birrka'mirriŋura yolŋunydja walala galkunna yukurra ŋurikiyi nhanukalaŋuwu ŋamakurru'wunydja romgu.”
Yo, Godthu djäma ŋunha djiwarr' ga dhuwala munatha' ga bukmak nhä malanha ŋunhilimi, ga djämayi ŋayi yolŋu'‐yulŋunhanydja, bala yana walala walŋathinana ŋuriŋinayi nhanukala walŋayuna ŋir'yunarayu. Ga ŋayinydja Garraynydja waŋa ŋuli yukurra nhanukalaŋuwala ŋurikala djämamirriwalanydja bitjan,
“Ŋarra wäthurruna nhuŋu, märr yurru ŋarrakunydja ŋunhinydja rom‐dhunupanydja baḻaka'yunna birrka'mirrikurruna wäŋakurru monyguma yurru. Ŋarranydja yukurra mulka nhuna goŋdja, ga nhenydja dhuwala balanyarana bitjan nhe dhawu'‐nherraṉarawuynha ŋuruku yolŋu'‐yulŋuwuna, ga balanyara liŋgu nhe djarraṯawun'thi bukmakku wäŋawu.
Nhe yurru maŋutjimirriyama bambaynhanydja, ga dhawaṯmaramayi nhe yurru ŋunhinydja yolŋunha ŋunhi ŋayi yukurra nhina garrpiṉara ŋula nhäkuŋu buku‐munha'ŋura.
Ŋarranydja dhuwala ŋarrapi waŋgany Waŋarr Godtja. Yaka yana nhuma yurru wokthun ga ḻatju'‐ḻakarama ŋula yolnha wiripuŋunhanydja waŋarrnha, ga yaka yana märr‐ŋal'yurra ŋula nhälilinydja maḏayin'lilinydja malaŋulili, yanapi ŋayinydja ŋunhiyinydja rrambaŋina ŋilinyuna maṉḏa.
Yo, ŋäthilinydja ŋarra liŋgu ḻakaraŋala nhumalaŋgu, bala yuwalkthi maḻŋ'thunarana dhuwala yulŋunydja. Ga dhiyaŋunydja‐wala ŋarra yukurra ḻakarama yuṯawuynha gal'ŋu nhäwuy malaŋuwuy, yurruna yurru ŋunhiyi maḻŋ'thundja.” Bitjarrana ŋayi yukurrana Garray waŋananydja.
Yo, miyamala yuṯana manikay Garraywalanydja, biyaka wokthurrana wal'ŋu nhanŋu bukmak yana bäpurru' buku‐ḻiw'marama. Wokthurra bukmak nhanŋu nhuma, ŋunhi nhuma yukurra nhina gapuŋura moṉukŋura, ga nhuma yolŋu walala ŋunhi nhuma yukurra nhina runu'‐runuŋura be‐wala barrku wal'ŋu, biyakayi liŋgu wokthurrayi nhanŋu Garraywu manikayyu miyamanarayu.
Wokthurrayi nhumanydja ŋanhdharkŋuranydja wäŋaŋura ḏiltjiŋuranydja, ga ŋunhiliyi yolŋumirriŋuranydja wäŋaŋura biyakayi liŋgu yana. Biyaka yatjurra wal'ŋu märr‐yiŋgathiyanydja beŋuru bukuŋuru wäŋaŋuru,
ga ŋunhi nhuma yukurra barrku be‐wala nhina, biyakayi wokthurrayi nhanŋu Garraywu, ḻakaraŋa ŋanya biyaka ŋunhi ŋayinydja ḻatju' dhika wal'ŋu.
Liŋgu Garraynydja dhuwalana marrtji yukurra lili, ŋayinydja biyapul warray wal'ŋu ḏäl ga wuṉḏaŋarr warray, ga ŋoynha ŋayi yukurra dhärra nhanukalay ŋayi ŋaramurryunydja ŋuriki yätjkunydja. Ga waŋanydja ŋayi yukurra bitjanna, Gaya'‐gayaw bitjanna ŋayi yukurra; yuwalk yana ŋayi yurru baḏuwaḏuyunna ŋunhi yätjmirrinhanydja birrimbirrnha.
Bitjanna ŋayi yukurra Garray waŋanydja gam', “Märr‐weyinŋumirrina ŋarra yukurrana nhinana mukthurrunanydja galkurrunanydja, ŋarra bitjarra ŋarranhay ŋarra yarrkmaranhaminana, bala dhiyaŋunydja‐wala ŋarra yukurra yatjunna, gawaw'yunna ŋarra yukurra, bitjanna bitjan ŋuli dhäyka ŋurr'ŋurryun rerriyu ŋuriŋi yothuwala dhawal‐wuyaŋinyarayu, liŋgu dhuwalana galkina walunydja.
Yo, yuwalk yana ŋarra yurru djäma dhiyaŋu‐wala, baḏuwaḏuyunna yurru ŋunhiyi miriŋunhanydja walalanha, ga dhuwala munathany'tja wäŋa yurru wiripuŋuyirrina mulkuruyirrina, yakana yurru märr‐weyin yukurra djingaryun baḏuwaḏuyunara ŋurikiŋi yätjkuŋunydja.
“Yo, ŋarra yurru goŋ‐gulama ŋunhi bambaynhanydja yolŋunha ŋuliwitjan ḻatju'kurruna dhikana yuṯakurruna dhukarrkurru, ŋunhi walala yaka marŋgi ŋäthili ŋurikiyi dhukarrwu. Ŋarrakunydja yolŋu walala yukurrana marrtjina buku‐munha'kurru yana, yurru dhiyaŋunydja‐wala ŋarra yurru räkukumana dhukarrnydja marrtjinyarawuna walalaŋgu, ga ŋunhinydja dhukarr ŋarra yurru bitjanna buyuwuyu'kumana wal'ŋu ḻatju'kumana, märr yurru walala yukurra marrtji ḻatju'kumana dhikana wal'ŋu, ga yakana galkirri. Yuwalk dhuwala yulŋunydja dhawuny'tja ŋarra nherrara, ga yuwalk yurru yana dhuwalayi maḻŋ'thundja, yaka yana ŋarra yurru ganan ŋarrakuwaynydja yolŋu'‐yulŋunha.
Ŋunhinydja walala yolŋu'‐yulŋu ŋunhi walala yukurra märr‐nherraṉmirri ŋunhi maḏayin'ku nhäku malanyŋuwu, ga waŋarr ḻakarama yukurra goŋbuy ŋunhi djämawuy, ŋuli'‐ŋulinyaranydja yolŋu walala yurru goramirriyirrina wirrkina, liŋgu ŋarranydja yurru walalanha ŋunhi djuy'yunna‐wala yana, yakana walala yurru nhina yukurra galki ŋarrakalanydja,” bitjarrana ŋayi Garray waŋananydja.
Yo, bitjan ŋayi yukurra God waŋanydja gam', “Nhuma mäkiri'‐dhumukmirri yolŋu walala mäkiri'‐witjurra, ga nhuma bambaymirri yolŋu'‐yulŋu nhäŋa ga marŋgithiya.
Ŋarra djarr'yurrunanydja nhumalanha bitjan nhenydja ŋarraku djämamirrina ḻakaranharawu ŋarrakalaŋuwu dhäwu'wuna, yurru nhenydja mäkiri'‐dhumukthina warray ga bambaythina warray, yakana nhe marŋgithina yuwalkkuŋala gal'ŋu yuwalkku.
Nhäma warray nhuma yukurra yulŋunydja nhaltjan ŋarra yukurra djäma ŋamakurru' wal'ŋu, yurru nhumanydja yakana ḏukṯukthirri yukurra djämawu dhiyakuyi dhunupawunydja. Ŋäma warray nhuma ŋuli dhäruktja ŋarranha, yurru yakana nhe yuwalktja mäkiri'‐witjun yukurra, ga yakana nhe yukurra ŋarranha dhäruk märrama.”
Wirrki yana ŋayi Garraynydja ḏukṯuk bukmakku yolŋu'‐yulŋuwu, walala yurru marŋgithirri ŋunhi ŋayinydja rom‐dhunupa wal'ŋu Waŋarr God, bala ŋayi ŋunhi nhanŋuway romnhanydja garrwarkuŋalana wal'ŋu; walala bini birrka'mirriyu yolŋuyu nhänha nhanŋu ŋamakurruny'tja wal'ŋu rom nhumalaŋgala.
Yurru nhuma nhanŋunydja yolŋu'‐yulŋu gaṯmaranharana ŋurikiŋi miriŋuwuŋuna yätjkuŋuna, ŋayinydja bitjarra nhumalanha djaw'‐djawyurrunana, bala garrpi'‐garrpirana nhumalanha; Ŋayathamanydja ŋayi yukurra baṯ bitjanna nhumalanha goŋdhu nhanukalaynydja, ga yakana yol guŋga'yunarawunydja nhumalaŋgu, yakana ŋula yolthu nhumalanha dhawaṯmaraŋalanydja beŋuruyi miriŋuwalanydja goŋŋuru.
“Yolnha dhika nhe yurru yolŋu mäkiri'‐witjundja ŋarraku? . . . märr yurru ŋarra walŋakumana nhuna, yurruna ŋunhi dhuḏitjtja nhuŋu yurru,” bitjarra ŋayi Garray waŋananydja.
Yolthu nhumalanha wekaŋalanydja ŋunhi ŋurikalayi miriŋuwalanydja goŋlili? . . . ŋurikalanydja ŋunhi ŋayi manaŋina nhumalanha? Ŋarrapi ŋunhi Garrayyu Godthu nhumalanha wekaŋalanydja nhanukala goŋlilinydja, liŋgu dhuwurr‐djarrpi'yina warray nhenydja, ŋunhi nhe ŋuyulkthina ŋapa‐wekaŋala ŋarrakalaŋunydja romgu, ga yakana dhäruk märraŋala ŋarranhanydja.
Yo, ŋayipinydja ŋunhi Garraynydja mirithinana yana ŋaramurryina Yitjuralwalanydja, bala walala gulŋiyina ŋunhimalayina yindililina wal'ŋu marililinydja, ga wirrkina yana walala ŋunhi galŋa‐yätjthinanydja. Nhaltjarra walala ŋunhi? . . . marŋgithina ŋuriŋinydjayi? Bäyŋu warray. Yakana walala gonha'yurruna yätj rom ŋunhiyi walalaŋguway, yaka yana walala bilyurruna Godkalanydja roŋiyina.
Nhuma Yitjuralpuyŋu mala Garraywu Godku nhanŋuway ŋunhi miṯtji, liŋgu ŋayipi nhumalanha djäma miṯtjinydja, ga waŋanydja ŋayi yukurra bitjan dhuwala nhumalaŋgu gam'. “Yaka nhuma barrariya, liŋgu ŋarra nhumalanha märraŋala walŋakuŋalanydja; Nhumanydja dhuwala ŋarrakuwaynha yolŋu walala, liŋgu ŋarra nhumalanha djarr'yurruna, bala märraŋala nhumalanha ŋarrakuwayliliyaŋalana.
Ŋuli nhe yurru marrtji gapukurru dhulupurrkurru ŋula, ŋarranydja yurru ŋunhiliyi nhumalaŋgala, yakana yurru mariyunydja ŋula nhäyunydja nhumalanha dhä‐monyguma, Ga ŋunhi nhe yurru gurthakurru dhalakarrkurru marrtji yukurra, ga ŋuriŋiyi ŋäṉarryu gurthayu nhuna yurru yakana buwayakkumanydja.
Liŋgu ŋarranydja dhuwala ŋarrapi yana nhumalaŋgu Yitjuralpuyŋuwunydja Waŋarr; Ŋarranydja dhuwala ŋarrapi gäna wal'ŋu, ganaŋ'thun yukurra ŋurikala wiripuŋuwalanydja waŋarrwala, ga ŋarrapi nhumalaŋgu Walŋakunharamirrinydja yana. Ŋarranydja yurru gali'‐nherraṉmirrina ŋuruku wiripu‐guḻku'wunydja bäpurru'wu, ga nhumalanhana ŋarra yurru walŋakumanydja, liŋgu nhumanydja ŋarrakuwaynha wal'ŋu yana, mel‐wiḏi'yunaramirrina yolŋu'‐yulŋu; wirrkina ŋarra yukurra nhumalanha märryu‐ḏapmaramanydja.
<range>
Yaka walala beyaṉiyiyanydja, liŋgu ŋarranydja dhiyalaŋumi nhumalaŋgala galki. Ŋarrapi yurru nhumalaŋgu yumurrku'nhanydja yurrum'marama, bala gäma marrtji walalanha yurru walalaŋgiyingalana wäŋalili yirralkalili.
Walala yurru marrtjinydja yukurra beŋuru bala bärra'ŋuru, ga dhikaŋuru bala bulunuŋuru; ŋarra yurru walalanha gämanydja ŋulaŋuru bala ḻuŋgurrmaŋuru, ga dhipuŋuru bala djalathaŋŋuru gali'ŋuru. Ŋe, ŋarrakunydja mala yurru yolŋu walala roŋiyirriyi yukurra beŋuru ga beŋuru barrkuŋuru wäŋaŋuru, birrka'mirriŋuruna dhika wäŋaŋuru, ga nhinanydja yukurra walala yurru ŋunhiliyina wäŋaŋura, ŋunhi ŋarra gathara walalaŋgu wäŋa ŋunhi.
Walalanydja ŋunhi ŋarrakuwaynha dhulŋuŋuna wal'ŋu yolŋu'‐yulŋu, liŋgu ŋarra walalanha ganaŋ'maraŋalanydja ŋarrakuwayliliyaŋala, märr yurru yolŋuyunydja walalay ḻatjuny'tja nhämana ŋarraku yana walalaŋgalaŋukurruna.” Bitjarra ŋayi Garray waŋananydja.
Godtja yukurra waŋa bitjan gam', “Wäthurra ŋuriki ŋarrakalaŋuwunydja yolŋu'‐yulŋuwu dhä‐wirrka'yunarawunydja. Ŋarrakunydja ŋunhi miṯtji yolŋu'‐yulŋu maŋutjimirri walala, yurru walala ŋunhi bambaymirrina yulŋunydja; mäkiri'mirri walala, yurru mäkiri'miriwnha dhumukmirrina.
Ga biyakayi wäthurrayi ŋuriki bukmakku bäpurru'wunydja buku‐ḻiw'marama yana, ŋarra yurru walalanha dhä‐wirrka'yun. Nhämirri walalaŋgunydja ŋunhi wiripu‐guḻkuny'tja waŋarr walala. Nhä walala ŋunhi yulŋunydja, ḻiya‐marŋgimirri? . . . ḻakarama walala yurru nhumalaŋgu yulŋunydja ŋunhi yurru nhä maḻŋ'thun yalala? Bäyŋu yana.
“Nhumanydja Yitjural ŋarrakuway yana djämamirri walala, ŋarra nhumalanhanydja djarr'yurruna ŋarrakuwayliliyaŋala ŋarra, märr yurru nhuma ḻakarama ŋarranha wiripu‐guḻku'wa. Ŋarra djäl nhumalaŋgunydja, märr yurru nhuma yuwalk yana gal'ŋu marŋgimirrinydja, ŋunhi ŋarranydja ŋarrapi waŋgany yana God. Yakana wiripunydja waŋarr maḻŋ'thurruna ŋäthilinydja ŋurruthaŋalanydja wal'ŋu yurruna ŋarra, ga yalalaŋumirriyu dhäwul yana ŋarrakala, yakana yurru waŋarr ŋula maḻŋ'thun dhuḏitjtja.
Ŋarrapi yana waŋgany wal'ŋu Garray Godtja, yakana wiripunydja ŋula Godthu yurru walŋakuma nhumalanha.
Ŋarranydja nhumalaŋgu ḻakaraŋala ŋäthilinydja bitjarra, ŋunhi ŋarrapi yurru nhumalanhanydja walŋakuma, ga nhumanydja marŋgi liŋgu, ŋunhi yuwalk yana ŋarra nhumalanha walŋakuŋalanydja. Yakana ŋula wiripuŋuyunydja waŋarryu nhumalanha walŋakuŋala, ga nhumanydja yurru ḻakaramana ŋurupa wiripu‐guḻku'wanydja miṯtjiwa bäpurru'wa,
ŋunhi ŋarrapi yana yuwalktja wal'ŋu Waŋarr beŋuru liŋgu ŋurruŋuru, ga ŋunhana‐wala ga dhä‐yawaryun yurru; yakana yurru ŋula yol yolŋu winya'yun ŋarrakalaŋuŋurunydja goŋŋuru. Ga ŋunhi ŋarra yurru djämanydja ŋula nhä, yakana yurru ŋunhiyi ŋula yolthu djambinydja ŋarrakuŋu djämawuynydja.”
Yo, nhumalaŋgu walŋakunharamirri Waŋarr God, ŋunhi wal'ŋu ḏarrtjalk Yitjuralwu Waŋarr, ŋayi yukurra waŋa bitjandhinydja, “Nhumanydja dhuwala garrpiṉarawuy yukurrana nhinana ŋunhala Bapilundja wäŋaŋura, yurru ŋarranydja yänguŋala warray ŋarrakuway yolŋunha dhawaṯmaranharawunydja nhumalaŋgu. Ŋunhinydja walala ŋunhi walala ŋayathaŋala yukurrana nhumalanha, walalanydja yukurra nyä'yunmirrina, yakana biyapulnydja walala yurru yukurra märr‐winya'yun ga ŋurr'yun ŋuriŋi walalaŋgalay be wuṉḏaŋarryinyarayunydja ganydjarryu.
Yitjural, ŋarrapi dhuwala Garraynydja yana, ḏarrtjalk wal'ŋu Waŋarr nhumalaŋgu; nhumanydja dhuwalanydja bokmanarawuy ŋarrakuŋuway yana, ga ŋarra dhuwala nhumalaŋgu buŋgawanydja ŋurruŋunydja.
Ŋäthilinydja ŋunhinydja baman'tja ŋarra dhukarr djäma nhumalaŋgu ŋuliwitjarra gapukurru, ga marrtjinanydja nhuma yukurrana djuḻkthurrunanydja ŋuliwitjarrayi walŋamirrina yanana.
Ga ŋuriŋinydja miriŋuyunydja nhumalanha yukurrana ŋupara walalaŋgalay walala ganydjarryu, yurru ŋarranydja walalanha ŋunhi ŋurru‐ḻupmaraŋala warray, dhawar'maraŋala warrpam' yana ŋuriŋi gapuyuna.
Ga yakana biyapulnydja balayi roŋiyiya yukirriya märr‐weyin guyaŋiya ŋunhi ŋäthili maḻŋ'thurruna bitjarrayi nhumalaŋgu.
Biyaka nhäŋa ya', ŋarranydja yukurra djäma dhiyaŋunydja‐wala yuṯana gal'ŋu, liŋguna maḻŋ'thunna yukurra dhiyaŋuna‐wala dhuwala gäthurana. Ŋarra yurru djämanydja dhukarrnydja nhumalaŋgu ŋunhana bala ŋanhdharkkurruna wäŋakurru, ga gapunydja yurru yukurra dhawaṯthun beŋuruna munatha'ŋuruna, bala waṉḏirrina yukurra yurru riya'‐riyalana ŋuliwitjan baṉḏanygurrunydja räwakkurrunydja wäŋakurru.
Yo, ŋunhalayi ŋanhdharkŋura gawarrka'ŋura wäŋaŋura, ŋarra yurru gapumirriyamana ŋarrakalaŋuwunydja ŋarra yolŋu'‐yulŋuwu, ŋurikinydja walalaŋgu ŋunhi ŋarrapi djarr'yurruna walalaŋgu.
Liŋgu ŋunhiyinydja ŋarrapi yana djäma walalanha ŋarrakuwayliliyaŋala, märr yurru bukmakthu bäpurru'yu nhäma walalaŋgalana ŋarraku ḻatjuny'tja rom, bala wokthunna yurru ŋarrakunydja.” Ga bitjarra ŋayi Garray waŋananydja.
Ga biyapul ŋayi Garray God waŋana bitjarra, “Ŋarraku nhuma miṯtji Yitjural, nhäku nhuma yukurra märr‐yawaryundja ŋarrakala? Nhämirri nhuma ŋuli bukumirriyaŋu ga buku‐ŋal'yurrunydja ŋarraku?
Yaka warray dhika nhuma gäŋala ŋarraku mundhurrnydja, wäyindja ŋula nhänydja, ga yaka warray nhe märryu‐ḏaw'yurruna ŋarranha ŋula nhäyunydja wekanharayu. Ŋarranydja yaka nhumalaŋgala gurrunhara ŋonuŋ wal'ŋu, yaka ŋarra ŋayaŋu‐ŋonuŋguŋala nhumalanha ŋula nhäyunydja romdhu. Ga nhumanydja ŋarranha galŋa‐yätjkuŋalana ŋonuŋguŋalana wal'ŋu nhumalaŋgalay yätjthuna, bitjarrana liŋguna nhuma yukurrana djämanydja yätjnha wal'ŋu yänana mirithinana.
<range>
Yurru ŋarranydja yurru ŋunhiyi baḏuwaḏuyun warrpam'thunna yana buwayakkumana, liŋgu ŋuriŋi bili ŋarrakiyingala yäkuyu. Ŋarranydja dhuwala bäy‐ḻakaranhamirri Waŋarr, ga yakana ŋarra yurru guyaŋirri biyapulnydja nhumalaŋgu yätjtja.
“Ma' waŋiyana biyaka guyaŋinyamirriyaŋana ŋarranhanydja dhiyaŋiyi dhawu'‐nherraṉarayunydja. Go, ŋilimurru waŋanharamirrina nhumalaŋgalaŋuwu dhiyaki yätjkunydja, märr yurru ŋarranydja bäy‐ḻakaramana.
Beŋurunydja ŋurruŋurunydja nhumalaŋgala märi'muyunydja walalay yätj gal'ŋu yana djäma, bitjarra walala ŋapa‐wekaŋalana ŋarrakunydja, ga bitjarrayi nhumalaŋgala ŋaḻapaḻmirriyunydja ŋurru'‐ŋurruŋuyunydja bakmaraŋalayi ŋarrakunydja rom, yakana walala ḏukṯukthina ŋarrakalaŋunydja romgu malthunarawu.
Yakana nhuma yukirri ŋayathaŋu ḏalkarra'mirrinha yolŋunha, ŋunhi ŋayi yurru gäma nhumalanha galki wal'ŋu Godkala, ga ŋurikiyinayi märrwu ŋunhi ŋarranydja wekaŋalana nhumalanha goŋlili ŋurikalana miriŋuwalana, baḏuwaḏuyunamirriwalana ŋurikalana, bala dhuwalana gay' nhuma yurru yukurra nhinanydja goramirrina walala buŋgawamiriwnha nhämiriwnha.” Ga bitjarra ŋayi yukurrana Garray waŋananydja.








Yo, ŋuriŋinydja walalay yolŋu'‐yulŋuyu ŋunhi walala ŋuli djäma be dhuyukuma waŋarrnha walalaŋguway, ŋunhiyinydja ŋula nhäna ḻiya‐dhumuknha yana. Walala ŋuli guyaŋirri yanapi ŋunhiyinydjayi maḏayin' malanha ŋula nhä waŋarrnha dhuyuna wal'ŋu, yurru nhäŋiniŋ' warray ŋunhi yulŋunydja ŋula nhä warray. Ŋunhiyinydjayi yolŋu'‐yulŋu ŋula nhäna muḻkurrmiriwnha bambaynha, yakana walala ŋuli nhäma ga guyaŋirri dhunupakuma, bala walala yurru goramirriyirrina. Nhäku warray walala ŋuli djäma ŋunhiyinydja be waŋarrkuma? Ŋunhiyinydja be nhä warray, ganydjarrmiriw warray yana, yakana ŋayi yurru guŋga'yun walalanha. Ŋunhiyinydjayi nhä malanha djämawuy goŋbuy warray yolŋu'‐yulŋuwuŋu warray.
<range>
Nhumanydja ŋunhi yolŋu'‐yulŋu ŋunhi nhuma yukurra djäma goŋdhu nhumapi waŋarrkuma ŋula nhä, nhenydja yurru dhärra nhanukala Godkalana gal'ŋu gumurrŋurana dhä‐wirrka'yunarawuna yukurranharawu, bala nhe yurru mirithirrina yana barrarirrinydja, goramirriyirrina nhe yurru buku‐wurana.
Yo, yolŋuyu ŋuli märrama ŋula nhä dharpa ḻanara', bala ŋayi yurru djämana yolŋukumana wo ŋula nhäna, ḻatju'kumana dhikana ŋayi yurru djämanydja ŋunhiyi, bala ŋayi yurru djawaryunna, djaṉŋarrthirrina manapan ŋuriŋiyi djämayunydja.
<range>
Yo, djatthun ŋayi yurru gulkthun dharpa, bala muṉguykumana lanarany'tja malanha djäma, ḻatju'kumana dhikana dhapirrkkumana, märr yurru yukurra dhärra nhanukala wäŋaŋura ŋunhiyi.
Yo, wiripunydja ŋunhi ŋuliŋuruyi ḻanara' ŋayi yurru djäma gurthana nhanŋuway ŋayi gorrmurkunhaminyarawuna ga ŋathawuna bathanarawu, ga wiripu ŋunhi ŋuliŋuruyi liŋgu waka dharpaŋuru ḻanara' ŋayi yurru djäma ŋunhiyina waŋarrkumana, bala ṉepaḻ‐nyilŋ'thunna buku‐ŋal'yunna ŋurikiyi.
Yo, nhinanydja ŋayi yurru galki gurthalili, bala waŋanydja ŋayi yurru marrtji bitjanna, “Nhä dhuwalanydja, ḻatjuny'tja ŋanya dhika gurtha.”
Bala ŋayi yurru buku‐ŋal'yunna ŋurikinydja ŋunhi ŋayi djäma ŋuliŋuruyi liŋgu waka'ŋuru dharpaŋuru, bala ŋayi yurru waŋa buku‐ŋal'yundja bitjanna, “Walŋakuŋa ŋarranha. Nhenydja dhuwala waŋarr muka ŋarraku,” bitjanna yurru.
Ŋunhiyinydja malanha ŋuli'‐ŋulinyaranydja yolŋu walala muḻkurr‐dhumukmirrina yana dhuŋamirrina, yakana walala marŋgi gal'ŋu yuwalkku, liŋgu maŋutji walalaŋgu bambaynha, ga ḻiyanydja walalaŋgu ŋunhiyi dhumuknha wal'ŋu yana.
Yakana walala yurru guyaŋirri, ga waŋa bitjandja, “Wiripunydja malanha dhuwala ḻanara' ŋarra yukurra dhuŋgur'yunna, ga wiripunydja ŋarra djäma waŋarrkuŋala yana. Nhä dhuwalanydja? . . . dharpa warray! Nhäkuna ŋarra yukurra dhika buku‐ŋal'yundja dhiyakuyi? Dhuwalanydja yana dharpana waŋganynha, yakana ŋula waŋarr. Nhaltjanna ŋarra yukurra dhika yulŋunydja? . . . bawa'mirriyirrina?” Yakana walala ŋuli waŋa bitjandhiyi.
Yo, bawa'mirrina ŋayi ŋunhiyinydja yolŋu. Ŋunhiyinydja bitjan ŋayi yukurra ḻuka ŋunha ḻirrwi'na, yakana yuwalkŋu ŋatha wal'ŋu, liŋgu yolŋunha ŋayi ŋunha mayali'‐wilkthurruna ŋuriŋi nhanukalay ŋayi djarrpi'yu guyaŋinyarayu. Yakana ŋayi yurru bilyundja ga walŋakunharamirrinydja ŋanyapinyay ŋayi, ga yakana ŋayi yurru waŋa bitjandja gam', “Dhuwalanydja gay waŋarr, ŋunhi ŋarra yukurra ŋayathama ŋarrakalay goŋdhu, dhuwalanydja bothinyamirrina, yakana ŋayi yuwalkŋu wal'ŋu waŋarr.” Yakana ŋayi yurru waŋa bitjandhinydjayi.













































































Yo, nhumalaŋgu Yitjuralwu bäpurru'wu ḏarrtjalktja Waŋarr walŋakunharamirrinydja nhumalaŋgu waŋa yukurra bitjan, “Ŋarrapi dhuwala Waŋarr Godtja nhumalaŋgu, ŋarra yurru marŋgikumanydja nhumalanha, märr yurru nhuma nhina yukurra ŋamakurru' yana wal'ŋu goŋmirriyanhara ŋarrakuŋunydja, ga goŋ‐gulamanydja ŋarra yurru gämanydja nhumalanha dhukarrkurrunydja dhunupakurru yana ŋamakurru'kurru.
“Ŋunhi bini nhuma mäkiri'‐witjunanydja ŋarraku, ga märranha romdja ŋarraku, ŋarranydja bini nhumalanha goŋmirriyanha warray wal'ŋu, nhuma bini nhinanha yukurranha dhunupaŋura warray wal'ŋu romŋura, ŋayaŋu‐yal'yunara warray yana.
Ŋunhi bini nhuma dhäruk‐märranhanydja ŋarranha, nhumalaŋgunydja bini ŋunhi mala‐wunharanydja mirithirrina gal'ŋu guḻku'na; yakana bini nhumalanha miriŋuyunydja djuḻkmaranha.”
Ma' ḏurryurrana walala, gundupuŋana dhipuŋuruyi wäŋaŋurunydja Bapilunŋurunydja, miriŋuwalanydja dhipuŋurunydja goŋŋuru dhawa‐yawaṯthurrana yanana‐wala. Ḻakaraŋa biyakana birrŋ'maraŋana dhäwuny'tja galŋa‐djulŋithiyana wal'ŋu goŋmirriyiyana, ḻakaraŋa birrka'mirriŋura yolŋu'‐yulŋuwanydja wäŋaŋura malaŋuŋura biyakana gam', “Garrayyunydja Waŋarryunydja walŋakuŋalana dhawaṯmaraŋalana nhanŋuway djämamirrinhanydja Yitjuralnhanydja.”
Yo, ŋäthilinydja ŋunhinydja wal'ŋu Garrayyu gäŋala yukurrana ŋurru‐warryurruna nhanŋuway ŋayi yolŋu'‐yulŋunhanydja ŋuliwitjarra ŋanhdharkkurru wäŋakurru, yurru yaka warray walala ŋanhdharkthinanydja, yana ŋayi ŋunhi guṉḏanydja ḻirr'maraŋala, bala ŋuliŋuruyi guṉḏaŋurunydja ḻarryurrunana yana gapunydja walalaŋgu ḻukanharawunydja.
Ga bitjanna ŋayi yukurra Garray waŋanydja, “Rom‐yätjmirrinydja wal'ŋu yolŋu walala yurru yakana nhina ŋayaŋu‐yal'yunara, yakana walala yurru marrtji walŋamirrinydja, yakana yana.” Ga bitjarra ŋayi Garrayyu ḻakaraŋalanydja.
Yo, ŋäka walala, nhumanydja ŋunhi nhuma nhina yukurra be‐wala barrku wäŋaŋura. Garrayyu Waŋarryunydja ŋarranha djarr'yurruna ŋäthiliŋga yana, yurruna ŋarra dhawal‐wuyaŋina; ŋayi djäma wekaŋalanydja ŋarraku, märr ŋarranydja yurru nhanŋu djämamirri.
Ŋunhi ŋarra yurru waŋa, ŋarraku dhäruktja raywal'nha ŋanyana, bitjan mandjawak raywal' ŋunhi. Ŋarranydja dhuwala bitjan bonarra' ŋunhi ŋayi yukurra ŋayathama goŋdhu nhanukalay ŋayi, raywal'nha mirithirrina djinbulknha, girri'‐ŋamathirri yukurra nhanŋu, märr ŋayina yurru ḏupthundja.
Ŋayi waŋananydja ŋarrakala bitjarra, “Nhenydja dhuwala ŋarraku djämamirrina yolŋu; nhokalanydja yurru yolŋu'‐yulŋuyu nhämana ŋarrakunydja ḻatju' dhika wal'ŋu.”
Yurru ŋarranydja waŋana bala buku‐ruŋinyamaraŋala bitjarra, “Garray, ŋarra yukurrana djäma wirrki wal'ŋu yana mirithina, yurru dhäparknha dhuwala ŋula nhämiriwnha, yaka warray dhika ŋarrakala djämayunydja maḻŋ'thurruna ŋula nhä. Yurru ŋarranydja märr‐yuwalkthina ŋayaŋu‐nherraṉmina Garraynha yana, ga yuwalk ŋayi yurru ŋayipi wekama buku‐ruŋinyamaranharawuy ŋarrakalaŋuwuy djämawuynydja.”
Yo, ŋäthili wal'ŋu Garrayyu ŋarranha nherrara dhiyakuyinydjayi djämawu, yurruna ŋarra dhawal‐wuyaŋina, ŋarranydja dhuwala nhanŋu djämamirri, bala ŋarra yurru gämana roŋinyamaramana nhanŋuwaynydja yolŋu'‐yulŋunha nhanukalana. Yitjuralnydja dhuwala baḻaka'yurruna birrka'mirrililina wäŋalili, yurru ŋarranydja yurru marrtji ḻiw'marama, gäma marrtji walalanha lili. Yo, Garrayyu ŋayipi ŋarranha dhiyakuyinydja yurru ganydjarr‐wekama djämawu, ga ŋayi yukurra märr‐ŋal'yun ŋarrakalanydja.
Ŋayi waŋananydja ŋarrakala bitjarra, “Yo, yuwalk yana nhe yurru Yitjuralnhanydja gäma lili ŋarrakalanydja, ga bitjandhi liŋgu ŋarra nhuna yurru djuy'yundhi ŋuruku mulku'‐mulkuruwunydja yolŋu'‐yulŋuwu, bukmakku ŋunhi bäpurru'wu ga bäpurru'wu miṯtjiwu, ŋunhi walala yukurra nhina be‐wala birr' wäŋaŋura barrku; nhenydja dhuwala balanyarana bitjan djarraṯawun'nha walalaŋgu, märr walalanydja yurru walŋathirri muka.”
Yo, Yitjuralwu Waŋarr God Walŋakunharamirrinydja waŋa yukurra bitjanna ŋurikiyi djämamirriwunydja yolŋuwu, ŋurikinydja nhanŋunydja ŋunhi yolŋu'‐yulŋu ŋuli ŋuyulkthinya ga nyinyaŋdhuna nhanŋu, ŋurikinydja ŋunhi ŋayinydja balanyarana biyaku ŋuli djämamirri ŋayi ŋuruku ŋurru'‐ŋurruŋuwu wal'ŋu buŋgawamirriwu, ga bitjarra ŋayi Garray waŋananydja nhanukala, “Ŋuriŋi buŋgawamirriyunydja walalay yurru nhämana nhuna, bala djingaryunna yurru märr‐ŋal'yunna manapan nhokala, ga ŋunhiyi ŋurru'‐ŋurruŋunydja yolŋu walala yurru bitjandhi liŋgu buku‐ŋal'yundhi nhuŋu, liŋgu walala yurru ŋunhiyi dharaŋanna nhäma nhuna, ŋunhi nhenydja djarr'yunara nhanukuŋuwaynha djämamirri Garraywuna; Godthu ŋayipi nhuna djuy'yurrunanydja, bitjarra yana liŋgu ŋunhi ŋayi dhawu'mirriyaŋala ŋäthili.” Ga bitjarra ŋayi Garray waŋananydja.
Yo, bitjarra ŋayi Garray waŋananydja nhanukalaŋuwu ŋayi yolŋu'‐yulŋuwunydja gam'. “Ŋarra ŋäkula nhumalanha bukumirriyanharawuynydja, liŋguna dhuwalana gay' walunydja ŋunhi ŋarra nherrara nhumalaŋgu walŋakunharawu; märr‐yuwalk yana ŋarranydja yurru nhumalaŋgu mel‐wuyun ga guŋga'yun, ga walŋakuma yurru nhumalanha. Ŋarra yurru nhumalanha gunganhamirriyama bitjan, ga ŋuliwitjandhi nhokalaŋukurrunydja ŋarra yurru dhawu'‐nherraṉna bukmaknhana yolŋu'‐yulŋunha. Dhuwalanydja yurru wäŋa bitjan nhuŋuwaynha wal'ŋu yirralka, ga nhuma yurru nhina yukurra dhiyalayi yulŋunydja, ŋunhi marrtji ŋorra dhuwala yolŋumiriw.
Nhenydja yurru waŋa ŋurikinydja yolŋuwu ŋunhi garrpiṉarawuywunydja bitjanna, ‘Dhawaṯthurra dhipuŋuruyi,’ bitjan yurru, ga ŋurikinydja walalaŋgu ŋunhi walala yukurra nhina buku‐munha'ŋura nhe yurru bitjandhi liŋgu waŋa ‘Dhawaṯthurrana walala dhipuŋuruyi buku‐munha'ŋurunydja djarraṯawun'lilina,’ bitjan.
Bala walala yurru märr‐bakthunna ŋuriŋiyi ŋathayu ŋamakurru'yunydja, yakana biyapul walala yurru marrya'yirri wo ŋanhdharkthirri; yakana walala yurru galŋa‐nhära ŋuriŋi waluyunydja, ga watayu yukurra yurru buma walalanha yakana, liŋgu ŋayina yurru ŋunhinydja gäma yukurra walalanha dhika ḻatju'kumana wal'ŋu, ŋunhiyina ŋunhi ŋayi mel‐wuyurruna walalaŋgu, gämanydja ŋayi yurru walalanha ŋunhiwalana gapulili ŋunhi riya'‐riyalalilina.
Ŋarra yurru djäma dhukarrnydja yäkthun buku'‐wukukurru wäŋakurrunydja, märr yurru ŋarrakunydja yolŋu walala wäŋa‐roŋiyirrina yukurra;
walala yurru roŋiyirrina yukurra beŋuruna‐wala birr' barrkuŋuruna wäŋaŋuru, beŋuru ḻuŋgurrmaŋuru ga djalathaŋŋuru, ga bärra'ŋuru.”
Nhuma djiwarr'wuy walala, miyamala biyaka djulŋithiyana wal'ŋu, ga nhuma dhuwala munatha' galŋa‐djulŋithiyana yana. Buku‐wurrpalana biyakana Garraynha, liŋgu ŋayipi Garrayyunydja marrparaŋ'kuŋalana nhanŋuwaynydja yolŋu'‐yulŋunha, liŋguna ŋayi mel‐wuyurruna ŋurikinydja walalaŋgu nhanukalaŋuwu ŋayi yolŋu'‐yulŋuwu, ŋunhi walala yukurrana ŋayaŋu‐yätjthina burakina.
Yurru walalanydja ŋunhi yolŋu'‐yulŋu Djurutjalambuynydja waŋana bitjarra warray, “Garrayyunydja ŋilimurrunha liŋgu meṉguŋala, gonha'yurruna ŋayi ŋilimurrunha.”
Bala ŋayinydja Garraynydja waŋa yukurra bitjan warray, “Nhaltjan ŋuli ŋayi ŋäṉḏi'mirriŋuyunydja ŋuriŋi yothu'nhanydja? . . . meṉguma muka? Mak ŋayi ŋuli ŋäṉdi'mirriŋuyu meṉguma nhanŋuway wiripunydja yothu'nha, yurru ŋarranydja yurru yaka warray nhumalanhanydja meṉguma.
Yo, Djurutjalam wäŋa nhenydja dhuwala mel‐wiḏi' warray yana ŋarrakala, dhulŋuŋuna ŋarrakuwaynha. Ŋarra wukirrinydja dhuwala gay' ŋarrakalay ŋarra goŋlili nhuna yäkunydja.
Galkina nhuŋu djamarrkuḻiny'tja yurru wäŋa‐roŋiyirrina dhikana, ga biyapul walala yurru djäma dhuwala dhuḻ'yundhi yulŋunydja, ga ŋunhinydja walala ŋunhi walala nhuna baḏuwaḏuyurruna, walala yurru ḻaw'yunna bena‐wala barrkumalana wäŋalili.
Nhäŋa biyaka barrku‐ḏakthurra, djamarrkuḻiny'tja nhuŋu yukurra dhika wäŋa‐roŋiyirrina lili birrka'mirriŋuru wäŋaŋurunydja. Ŋarranydja dhuwala Walŋa‐ḏikṯik Waŋarr God, ga yuwalk ŋarra yukurra ḻakaramanydja ŋunhi nhenydja yurru bitjan ŋurr'yunna ŋuriŋi nhokalay yolŋu'‐yulŋuwalanydja, walalanydja yurru ŋunhi bitjan mel‐wiḏi'na nhuŋu.
Ŋäthilinydja wal'ŋu ŋunhinydja nhuŋu wäŋa yolŋumiriwŋga yana, ga buṉbu malanha warrpam' ḏaw'‐ḏawyunara muṉguy, yurru dhiyaŋunydja‐wala nhuŋu yurru dhuwala wäŋa dhaŋaŋdhirrina yolŋu'‐yulŋuwalana, ga walalanydja ŋunhinydja walala ŋunhi walala baḏuwaḏuyurruna wäŋa dhuwala, walala yurru gundupumana bena‐wala.
“Yo, ŋäthilinydja ŋunhinydja nhe ŋunhi yothu'miriwŋga yana, bala ŋuliŋurunydja nhe yurru waŋa bitjanna, ‘Way, nhäna dhuwala ŋarranydja? . . . yothu guḻku'mirrina? Yolthu dhuwala gurrukaŋalanydja walalanha? . . . ga yolthu walalanha dhuwala ŋuthanmaraŋalanydja?’ Ga ŋunhinydja walala yumurrku' ŋunhi walala yukurrana dhawal‐wuyaŋina be barrku wäŋaŋura, walalanydja yurru waŋa bitjanna, ‘Way! Dhuwalanydja wäŋa yutjuwaḻa' warray ŋilimurruŋgu nhinanharawu. Ŋilimurrunydja ḏukṯuk biyapul bathalawu wal'ŋu dhaḻakarrmirriwu wäŋawu, liŋgu ŋilimurru dhuwala miṯtji guḻku'na.’”
<range>
Yo, ŋayi Garraynydja waŋana bitjarra, “Ŋarranydja yurru waṉa'yunna ŋuruku mulku'‐mulkuruwunydja miṯtjiwu, bala walala yurru djamarrkuḻi'nhanydja ŋunhinydja gämana roŋinyamaramana nhuŋu.
Ŋurru'‐ŋurruŋuyu ga be nhäyu buŋgawamirriyu yurru nhumalanha gunganhamirriyamanydja, ga mirithirri dharrpalmirri dhäykawurru nhumalaŋgu yurru djäkana yukurra, bitjanna bitjan walala ŋäṉḏi'mirriŋuna nhumalaŋgu. Walala yurru ṉepaḻ‐nyilŋ'thun ga buku‐ŋal'yunna nhumalaŋgunydja, märr‐ŋal'yunna manapan nhumalaŋgu, bala nhuma yurru marŋgiyirrina ŋunhi ŋarranydja Waŋarr God ŋarra. Yo, ŋuriŋi yolŋuyu ŋunhi ŋayi yukurra märr‐yuwalkthirri ŋarranha, bitjan gatjpu'yun dhukarr‐nhäma ŋayi yukurra guŋga'yunarawu, ŋayinydja yurru yana ŋunhi märramana, yakana ŋayi yurru märr‐yawaryundja.”
Yo, ŋunhi ŋuli miriŋuyu djaw'yun yolŋunhanydja ŋula nhänha, bala ŋayi ŋuli ŋayathamana nhanŋuwaynha ŋayi, yakana yurru ŋula yolthu roŋinyamaramanydja märrama ŋuliŋuruyi wuṉḏaŋarrwalanydja ḏarramuwala.
Ga ŋayinydja Garraynydja waŋana bitjarra warray, “Ŋuriŋiyinydjayi rom‐ḏälyunydja yolŋuyu yukurra ŋayathama baṯ bitjanna ŋarrakunydja yolŋu'‐yulŋunha, yurru ŋarrapinydja gombuma warray yurru yana‐wala walalanha goŋŋuru nhanukalanydja; walala yurru dhawa‐yawaṯthundja yänana‐wala yana, ga djaw'yundja ŋarra yurru gombumanydja ŋunhiyinydja ŋunhi ŋayi yukurrana manaŋina ŋarrakala.
Ŋunhinydja ŋunhi walala yukurra monyguma mirithirri wal'ŋu be ṉiṉ'ṉiṉmarama nhumalanha, walalanydja yurru bunharamirri murrkay'kunharamirrina walalawuynha yurru, ga gulaŋdja yurru waṉḏirri walalaŋgu bitjanna bitjan gapu ŋurruthirri ŋuli mayaŋ'; walala yurru bunharamirrina yukurra, yana liŋgu ga raku'‐rakunydhirri yurru walalaŋguŋuway walala yana goŋbuy bunharaminyara. Ga bukmakthuna yolŋu'‐yulŋuyu yurru nhäma nhumalanhanydja, ŋunhi nhumanydja yukurra yurru nhina walŋamirrina, bala walala yurru marŋgiyirrina ŋunhi ŋarranydja ŋarrapi yana Waŋarr Godtja, ganydjarr‐ḏumurru ŋarra be wal'ŋu ŋunhi ŋarra walŋakuŋala beŋuruyi miriŋuwala goŋŋuru nhumalanha.” Bitjarra ŋayi Garray waŋananydja.
Yo, Garray waŋana bitjarra, “Yolthu nhuna djuy'yurrunanydja bitjarranydja bitjan ŋuli ḏarramuyu dhuway'mirriŋuyu ganan nhanŋuway miyalknha? Nhenydja ŋunhi guyaŋina yanapi ŋarra nhuna wekanha goŋlili nhokala miriŋuwala, yurru yaka warray ŋarranydja ŋunhi, ŋunhiyinydja ŋuriŋi nhokalay yätjthu gäŋala nhuna yukurrana ŋunhiwala garrpiṉminyarawuylilinydja romlili, liŋgu nhepi ŋunhiyinydja yarrkmaranhamina nhunapinyay nhe ŋarrakalanydja ŋuriŋi nhokalay nhäŋiniŋ'thu romdhu.
Ŋarranydja warrya'yurruna nhuŋu, ga yakana ŋarra nhuna maḻŋ'maraŋalanydja; yäku‐ḻakaraŋala ŋarra nhuna marrtjina yulŋunydja, ga nhenydja yaka warray ŋäkula ŋarranha, ga buku‐ruŋinyamaraŋala dhäruk bitjarra, ‘Dhuwala ŋarra,’ bitjarranydja. Ŋarranydja nhuŋu ḏukṯuk walŋakunharawu, ga nhäku warray nhe yakanydja buku‐ruŋinyamaraŋala dhäruk ŋarraku? Mak nhe guyaŋina ŋarranha yanapi ŋarra ganydjarrmiriwnha ŋula nhäna, märr bini ŋarra yakana nhuna walŋakunha. Ŋarranydja dhuwala yaka ŋarra ganydjarrmiriw. Ŋuli ŋarra ḏukṯuktja, ŋarra yurru yana waŋa dhäruknha waŋganynha, bala ŋayi yurru ŋunha gapunydja moṉuktja baṉḏanydhirrina, ga guya malanha yurru murrmurryunna marrtji.
Ŋuli ŋarra ḏukṯuk, ŋarra yurru waŋa yana dhäruk gäraklilinydja, bala ŋayinydja yurru gäraktja ŋunhanydja bilyun munha'yunna,” bitjarra ŋayi Garray waŋananydja.
Yo, Godthu ŋayipi Waŋarryu ŋarranha wekaŋala dhäruktja waŋanharawunydja, märr yurru balakurru‐witjan ŋarrakalanydja dhärukkurru ŋarra yurru marrtji gaŋgathinyamirriyama walalanha ŋunhi märr‐yawaryunamirrinha yolŋu'‐yulŋunha. Bitjanna liŋgu munhakumirrinydja ŋarra ŋuli yuwalkkuma yana mäkiri'‐witjun Godkalaŋuwu rirrakaywu, wirrki yana wal'ŋu ŋarra ḏukṯuktja ŋänharawunydja ŋurikiyi, ga marŋgithinyarawunydja marrtjinyarawu nhaltjan ŋayi yurru ŋarrakala ḻakarama marrtji.
Yo, ŋayi Garray waŋananydja ŋarrakala, ga ŋarranydja mäkiri'‐witjurrunana yana, ŋäkulanydja ŋanya. Yakana ŋarra ŋuyulkthina yarryurrunanydja ŋurikiyi, yakana ŋarra ḏiltjinydja wekaŋala nhanukala Godkala.
Ŋarranydja dhäruk ŋanya märraŋala yana; yaka ŋarra ŋoynydja‐dharrana buku‐ruŋinyamaraŋala balanydja bumara, ŋunhi walala bartjunmaraŋala ŋarranha ḏiltji biralyu djambaka'mirriyunydja. Warryurruna walala yukurrana bolutjuny'tja ŋarranha, ga dhupthurruna ŋarranha buku, yurru ŋarranydja yaka djuḻuḻ'maranhamina ŋarranhawuy ŋarra buku.
Ga ŋunhi walala yukurra yätjkuma waŋa ŋarranha, ŋarranydja yaka ŋuli buku‐ruŋinyamarama wekama yätj dhäruk balanydja walalaŋgunydja, liŋgu Garrayyunydja ŋuli marrtji Godthunydja ŋarranha ganydjarr‐wekama, guŋga'yunna bala. Ga ŋunhi walala ŋuli djäma yätj ŋarraku, ŋarranydja ŋuli yukurra dhärra yana mukthun wuṉḏaŋarrnha, gaḻ'‐gaḻyunamiriwnha. Liŋgu ŋarra ŋunhi djarr'yurruna dhukarrnydja ŋarrakuway, ŋarra yurru djäma bitjan yana liŋgu ŋoy‐wuṉḏaŋarryirri ŋunhi nhaltjan yukurra Garray waŋa, nhanukala yana djälkurru, yakana ŋarra yurru bilyun ŋunhiwalanydja gora‐wekanharamirrililinydja romlili.
Liŋgu Godtja dhuwala galki yana, ŋayinydja marŋgi ŋarraku, ga ŋayinydja yurru gora‐wekama ŋurikinydja walalaŋgu ŋunhi walala ŋuli yätjkuma waŋa ŋarranha. Wanhaka dhika ŋayi ŋunhinydja yolŋu, ŋunhi ŋayi ŋuli ḻakarama yätj‐ḻakaramanydja ŋarranha? Marrtji ŋayi yurru yana ŋunhiyinydjayi, märr yurru ŋilinyu rrambaŋi dhärra gumurrŋuranydja nhanukala Godkala, ga ŋayina yurru ŋinyalanha mala‐yarr'yundja. Yuwalk yana ŋayi yurru Garrayyu guŋga'yundja ŋarranha yuwalkkuma. Yolthu ŋarranha yurru yätj‐ḻakaramanydja dhika, yana bini ŋarra djäma ŋula nhä yätjkunha? Ŋunhiyinydjayi yolŋu yurru winya'yunna‐wala yana buwayakthirrina, bitjanna bitjan girri' ḻukanhara ŋula nhäkuŋu.
<range>
Yuwalk nhe yukurra rom‐wiyaṉiyirri Godkunydja? . . . ga yuwalk ŋurrumarama ŋunhi yätjnhanydja? Yuwalk nhe yurru mäkiri'‐witjundja ga dhäruktja märrama nhanŋu djämamirrinhanydja? Bäyyi nhe yurru marrtji buku‐munha'kurrunydja warumukkurrunydja wäŋakurru, yana märr‐nherraṉmiya nhanukalay wal'ŋu Garraywala, ga märr‐ŋal'yurrana nhanukala yäkulilinydja, bala ŋayi yurru nhanukala djarraṯawun'thunydja ŋuriŋinydja bitjan räkukumana dhukarrnha nhuŋu.
Ga nhe ŋunhi, ŋunhi nhe ŋuli dhaŋalkuma gurtha nhuŋuway djarraṯawun', gatjuy marrtjiya‐wala nhe ŋuriŋiyi nhokalay nhe djarraṯawun'thunydja, ga yana nhe yurru yukurra nhinanydja ŋunhiliyi galŋa‐yätjthirrina warwumirriyirrina wal'ŋu, ŋunhi nhe yurru marrtji ŋuliwitjandhinydjayi ŋunhi nhepi yurru nhuŋuway djarraṯawun'kuma.























Way nhe Djurutjalam wäŋa bira'yurra, dhärriya biyaka wuṉḏaŋarryiya. Ma' dhaṯthunmiya girri'yuna ŋamakurru'mirriyuna wal'ŋu dhikana ḻatju'mirriyuna, liŋgu nhenydja dhuwalanydja wäŋa ḏarrtjalk wal'ŋu dhika, ganaŋ'thun yukurra ŋulaŋuru yätjkalanydja, Godku yana nhanŋuway. Yakana yurru ŋula yol ŋayaŋu‐dhukun'mirri yolŋu gulŋiyirri ŋunhiwalanydja, ŋunhiyinydja ŋunhi ŋayi yaka marŋgi Godku.
Ma' dhärriyana ga djalk‐djalkthurrana ŋurrŋgitj malanha, yakana biyapulnydja nhiniya yukirriya ŋunhili ganu'ŋura; nhenydja gaŋgathiya muka be, ga nhiniya ŋunha gal'ŋu Godkala gali'ŋura yana. Biyaka ḏupthurrana rakiny'tja mayaŋ'ŋurunydja nhokiyingala nhe, ŋunhi nhuna yukurrana garrpira, yakana biyapulnydja nhe yurru garrpiṉarawuy nhina yukurra ŋula nhäkuŋu.
Bala ŋayi Garray waŋana nhanukalaŋuwala yolŋu'‐yulŋuwalanydja bitjarrana, “Ŋäthilinydja wal'ŋu ŋunhinydja miriŋuyu marrtjina djaw'‐djawyurrunana yana nhumalanha, yaka ŋayi ŋula rrupiyanydja wekaŋala bäyimdja nhumalanha, yana ŋayi djaw'yurrunana, ga ŋarranydja yurru bitjandhi liŋgu nhumalanha djaw'yundhi märrama nhanukalaŋuŋurunydja goŋŋuru rrupiyamiriwyamana ŋula nhämiriwyamana yänana.
Ŋäthilinydja benydja baman'tja nhuma Yitjuralpuyŋu marrtjina ŋunha Yetjiplili, ga ŋunhiyinydjayi nhokuŋuway yana guyaŋinyara ga djarr'yunara, yurru walalanydja Bapilunbuyŋuyunydja djaw'yurrunana yana nhumalanha, bitjarra gur'kuryurruna dharawukkuŋala walalaŋgalaynha walala ganydjarryu, nhumanydja ŋunhi yaka ḏukṯukthina nhumapinydja marrtjinyarawu balayi.
Ga dhuwalina nhuma garrpiṉarawuynha nhina yukurra, bala walalanydja nhumalaŋgu buŋgawa'mirriŋunydja yukurra märr‐winya'yunna, ŋurr'yunna walalaŋgalay walala be bathalayinyarayuna ganydjarryu; bitjanna liŋgu walala yukurra ŋuli waŋanydja yätjkumana ŋarranha yäkunydja, yanapi ŋarranydja ŋula nhäna ganydjarrmiriwnha.
Yurru ŋarrakunydja yolŋu walala yuwalk yana yurru marŋgiyirri ŋarrakunydja, bala walala yurru dharaŋanna yana ŋunhi ŋarrapi yana yuwalkŋunydja wal'ŋu Waŋarr Garray, ga dhuwalana ŋarra waŋana yukurra nhumalaŋgala.” Ga bitjarra ŋayi Garray waŋananydja.
Yo, dhäwu'mirri ŋunhi yolŋu, ŋunhi ŋayi ŋuli marrtji dhäwu' ḻakarama ŋamakurru' wal'ŋu, ŋunhiyinydjayi ḻuku ŋanyana dhapirrknha dhikana; ŋayi yurru marrtji waŋanydja bitjan, “Way yolŋu, nhenydja yurru nhina ŋamathamana dhikana ŋayaŋu‐yal'yunna. Walŋathirrina nhe yurru, walŋana nhina,” bitjan. Ga walalaŋgu Yitjuralwunydja ŋayi yurru waŋa bitjan, “Nhumalaŋgunydja God ŋunha nhina yukurra buŋgawana ŋayi.”
Yo, walala ŋunhi dhukarr‐nhänharapuyŋunydja ŋunhi walala yukurra ŋuli dhukarr‐nhäma gungama ŋunhi Djurutjalam wäŋa, walalanydja yukurra yiŋgathirri bena dhikana, galŋa‐djulŋithirrina dhikana miyamanna manikaynha märr‐yiŋgathirrina, liŋgu walala nhämana yukurra Garraynhanydja, ŋayi yukurra roŋiyirri marrtji lili Djurutjalamlilina.
Nhenydja Djurutjalam wäŋa galŋa‐djulŋithiyana, yakana nhe yurru wäŋa dhuwala biyapulnydja ŋorra marrtji ḏaw'‐ḏawyunara, liŋgu Garrayyunydja ŋayipinydja marrparaŋ'kuŋalana nhanŋuwaynydja ŋayi yolŋu'‐yulŋunha, liŋguna ŋayi walalanha dhawaṯmaraŋalana märraŋala ŋuliŋuruyi miriŋuwalanydja goŋŋuru.
Yo, Garrayyu yurru walŋakuma nhanŋuwaynydja yolŋu'‐yulŋunha ŋuriŋi nhanukalay ŋayi ganydjarryu bathalayuna wal'ŋu, ga bukmakthu yurru wäŋayunydja nhämana ŋanya.
Gatjuy, gonha'yurrana dhuwalinydja wäŋa Bapilundja, dhuwaliyinydja yolŋu'‐yulŋu dhiyaliminydja yakana yukurra nhina dhuwurr‐ŋamakurru' ḏarrtjalkmirri. Nhumanydja dhuwala Godkuna yolŋu'‐yulŋu ḏarrtjalkmirrina, yarrkthurrana dhipuŋuruyinydja, ga biyaka djäma ḏarrtjalkkunhamiyana nhunapinyay nhe, liŋgu nhumanydja yukurra dhuwali gäma mirithirrina wal'ŋu dharrpalnha nhanŋuwaynha Garraywuna.
Yakana nhe yurru gonha'yun barrarimirriyunydja, yakana nhuna yurru miriŋuyunydja ŋupan roŋinyamarama, liŋgu ŋayipinydja Garraynydja ŋunha bala, marrtji ŋayi yukurra ŋurruŋu nhumalaŋgalanydja, ga ŋayipi yana ŋunha ḏiltjiŋuranydja nhumalaŋgala, munguyun ŋayi marrtji, gämana marrtji nhumalanha gurrum'thunna bala.
Yo, Garray waŋana bitjarra, “Ŋarranydja yurru djuy'yun djämamirrinha ŋarrakuway ŋarra, ga djämanydja ŋayi yurru ŋamakurru' yana, dhawar'marama yurru bukmak yana djämanydja, bala ŋarra ŋanya yurru garrwarkumana wal'ŋu ŋunhana nherraṉ.
Walala yolŋu'‐yulŋuyunydja nhäŋala ŋanya, bala ṉirryurrunana ŋoy‐wiḻaŋ'thurrunana nhäŋala ŋanya; Nhanŋu bukunydja mitmitthunarana ŋanaktja guḻk‐guḻkthunarana, ga guḻumu‐guḻumuyunarana rumbalnydja nhanŋu gulaŋdhuna ŋuriŋina; märr gulkuruna ŋanya yukurrana yolŋuyunydja dharaŋara nhäŋala.
Yolŋuyu walalay miṯtjiyu nhäŋala ŋanya maŋutjiyuna yukurrana mirithirrina wal'ŋu, ga buŋgawanydja walala yolŋu'‐yulŋu yukurrana nhinana waŋanhamiriwnha mukthurrunana, nhäŋalana yukurrana yana dhärukmiriwyuna. Yaka ŋäthilinydja wal'ŋu walala nhäŋala ga ŋäkula balanyarawuyi bitjanara, bala walala yurru nhämanydja ŋanya dharaŋanna yana.”
Yo, ŋarranydja dhuwala ḻakarama yurru nhumalaŋgu, ga nhumanydja mak yurru yakana ŋula märr‐yuwalkthirri ŋämanydja, yakana mak nhuma yurru dharaŋan wal'ŋu yuwalkkuma, ŋunhi yuwalktja ŋunhiyi nhanukuŋuwaynha wal'ŋu Godkuŋuna goŋbuy djämawuy.
Garraywunydja djämamirri yolŋu gurarrthina ŋayi dhiyala warray ŋilimurruŋgala warray yolŋu'‐yulŋuwala, bitjarra bitjan dharpa ŋuli dhamany'tjun ŋanhdharkŋuru ŋulaŋuru munatha'ŋuru. Ŋilimurrunydja ŋanya ŋunhi guyaŋina yanapi ŋayi ŋula yolnha, yakana ŋayi ŋuli yukurranha milkunhaminyanydja ŋanyapinyay ŋayi garrwarkunhaminyanydja wal'ŋu, märr bini ŋilimurru ḏukṯukthinya malthunarawu nhanŋu,
Yolŋu'‐yulŋuyu ŋanya yukurrana ritjan'thurruna ga ŋapa‐nherraṉmina nhanŋu, liŋgu ŋayi ŋunhi ŋayaŋumiriwyina ŋonuŋdhina, ga dhaŋgaḏirryurruna ŋayi, batjpatjthurruna manapara, bala ŋilimurrunydja be mel‐yaw'yunminana nhänharaŋurunydja nhanukala, ḻäy‐yarryurrunana yukurrana, liŋgu ŋilimurru birrka'yurruna yanapi ŋula yolnha ŋayi.
Yurru batjpatjthurrunanydja ŋayi yukurrana ŋilimurruŋgalana dharapulŋura ŋunhi; Ŋayipina gäŋala ŋilimurruŋgunydja ŋunhi rerri, liŋgu wapthurruna ŋayi ŋilimurruŋgalana dharapullili. Ŋilimurrunydja birrka'yurruna ŋanya yanapi Godthunydja ŋanya dhä‐ḏir'yunna yukurra nhanukalay yätjlili malaŋulili, yana bini ŋayi djäma ŋula nhäna yätjnha.
Yurru yuwalktja gal'ŋu ŋayi burakinanydja ŋilimurruŋgala warray yätjthu, ŋilimurruŋgala dharapulŋura; Ŋayi batjpatjthurruna walalaŋgala baymatthunarayu, liŋgu ŋilimurruway mäkiri'‐yarryurruna Godku, bala ŋilimurrunydja walŋathinana ŋuriŋi nhanukala burakinyarayuna. Ŋilimurru yurru ŋayaŋuna nhina yukurra galkina wal'ŋu Godkalana, nhanukalaynha nyeyaḻŋura, liŋgu ŋayina djaw'yurruna dhä‐ḏir' ŋilimurruŋgunydja, ŋunhiyinydja ŋunhi bini ŋilimurruway märranha dhä‐ḏirny'tja, bala yana nhanukala ŋuriŋi gaṯpurr'thinyarayunydja ŋilimurrunha ŋayi ḏukmaraŋalana liŋguna.
Ŋäthilinydja ŋilimurru waṉḏina winya'‐winyayurruna nhanukala goŋŋuru nyeyaḻŋuru, bitjarrana bitjan ŋuli wäyin bembi marrtji dhakaṉdhirri nhanukalaŋuwala djäkamirriwala; ŋilimurru marrtjinya ŋuli yukurranha ŋilimurruŋgalay djälkurru, yurru ŋayipi Godthu yurrum'maraŋalanydja ŋilimurruŋgunydja yätj malanha ŋunhi rom warrpam'thurruna yana, bala gurrunhara nhanukalana, ga ŋunhina ŋayi dhä‐ḏirny'tja märraŋalana, bala rakunydhinanana ŋilimurruŋgalana dharapulŋura.
Gonhayi walala ŋanya ŋunhi bumara yätjkuŋalanydja, ŋayinydja yana mukthurrunana dhayuŋanminana, wekanharaminana ŋanyapinyay ŋayi rakunydhinyarawuna, yakana ŋayi ŋula waŋana dhäruk buku‐ruŋiyinmaraŋalanydja; Mukthurrunana ŋayi yana dhärrana yukurrana, balanyara yana liŋgu bitjan ŋuli wäyin bembi dhärra galŋa‐mukthun, ŋunhi walala ŋuli ŋunhiyi wäyinnha bulka' gulkthun märrama.
Walala mulkana ŋanya, bala gäŋala ŋanya dhä‐wirrka'yunarawuna, ga ŋuliŋuru yätj‐ḻakaranharaŋurunydja bala yana walala djaw'yurrunana‐wala gäŋala murrkay'kunharawuna bunharawu. Yakana ŋanya ŋula waŋganydhu yolŋuyu dharaŋara, ŋunhi ŋayinydja burakina ŋilimurruŋgala dharapulŋura, yana walala bumara murrkay'kuŋalana ŋanya, liŋgu ŋilimurruŋgala yätjthu yolŋu'‐yulŋuwala.
Walala ŋanya märrkitjkuŋalanydja molulilinydja dhambay‐manapara ŋunhimala rom‐yätjmirriwala, yurru gurrunharanydja walala ŋanya rumbalnydja ŋunhimala warray ḻukunydjawalana yolŋuwala molulili; Gonhayi ŋayi rom‐yätjmiriwnydja, yakanydja ŋayi ŋula yätj rom djäma, ga gonhayi ŋayi djawukinyamiriwnydja ḻakaranhamiriw.
Yo, Godthu ŋayipi dhukarrnydja ŋunhi gurrunhara nhanŋu bitjanarawunydja burakinyarawu, liŋgu ŋayinydja ŋunhi ŋilimurruŋgu ŋapatjkunharamirri, ŋilimurrunha ŋayi walŋakuŋala nhanukalay ŋuriŋi gulaŋ‐waṉḏinyarayu rakunydhinyarayu, bala nhanŋuwaynydja ŋayi yurru ŋunhi guḻku'nhana miṯtjinha dhika yumurrku'nhanydja, ga nhinanydja ŋayi yukurra yurru walŋa‐ḏikṯiknha weyinŋumirrina. Yo, nhanukalana ŋuliyina Godthu yurru marrtji djämanydja bala nhanukalaynha ŋayi djälkurru yana.
Ŋäthilinydja ŋayi yurru ŋunhiyi galŋa‐yätjthirri, ŋayaŋumiriwyirri ŋonuŋdhirri, ga ŋuliŋurunydja ŋoy‐djulŋithirriyi ŋayi yurru biyapul galŋa‐ḻayyundhi, liŋgu yaka ŋayi ŋunhi birrkany'tja batjpatjthurruna; Guḻku' yurru ŋunhi yolŋu walala nhina yukurra walŋanydja yana, liŋgu ŋuriŋi nhanukala batjpatjtjunarayu. Yo, Godthu yurru ḻakarama walalanha ŋayaŋu‐dhunupamirri yolŋu'‐yulŋu, liŋgu ŋuriŋi nhanukala djämamirriyu yolŋuyu ŋayina märraŋala dhä‐ḏirny'tja walalaŋgunydja yätjku.
Bala Godthunydja yurru ŋanya ŋal'maramana garrwarkumana, ga bukmaktja yurru yolŋu walala nhanŋuwaynha märr‐ŋal'yundja; Ŋayinydja yurru yukurra nhina ŋunhana wal'ŋu ŋurruŋuna yanana, liŋgu ŋayi wekanhamina ŋanyapinyay ŋayi rakunydhinyarawu, biyaku ŋuli ŋayinydja yätjnha yolŋu. Guḻku'wu ŋayinydja rom‐yätjmirriwu wekanharamina ŋanyapinyay ŋayi, ŋayipi yana gäŋala walalaŋgunydja yätj ŋuriŋi nhanukalay ŋayi rumbalyu, bala rakunydhinanydja ŋayi walalaŋgalana dharapulŋura, ga waŋananydja ŋayi yukurrana bukumirriyaŋalanydja ŋurikiyi yolŋu'‐yulŋuwu rom‐yätjmirriwunydja, ŋäŋ'thurruna walalaŋgu bäy‐ḻakaranharawuna.
Yo, nhe Djurutjalam wäŋa, nhenydja dhuwala balanyarana biyaku ŋuli yothumiriwnha miyalk, yurru goŋmirriyiya yulŋunydja märr‐yiŋgathiya, liŋgu nhenydja yurru djamarrkuḻi' mäypamirriyirrina.
Dhuwalanydja gay' nhuŋu ḏalwaḏalwany'tja wäŋa wunhdhur yutjuwaḻa. Ma' djäma biyaka yindikuŋa wal'ŋu dhaḻakarrmirriyaŋa, ga ḏälkuŋa biyapul, liŋgu mirithirri guḻku'na yurru yolŋunydja walala marrtji dhipalanydja nhokalanydja wäŋalili, bala nhinana yurru.
Dhiyaŋunydja‐wala dhuwalanydja nhuŋu wäŋa goŋŋura mulkuruwala, yurru biyapul ŋayi yurru dhuwalayi wäŋa nhuŋuwayyi yulŋunydja, dhaŋaŋdhirrina yurru miṯtjiyu nhokalay yolŋu'‐yulŋuwalanydja.
Yaka barrariyanydja, yakana biyapulnydja nhe yurru buku‐wura. Nhe yurru meṉgumana ŋurikiy ŋäthiliŋuwuynydja ŋunhi nhe gonha'yurruna ŋanya Garraynha, ga yakana nhe yurru biyapul guyaŋirri yukurra balayi roŋiyirrinydja, ŋunhi nhe ŋuli yukurranha nhinanha gäna wal'ŋu, bitjana bitjan ŋuli dhuway‐rakunymirri yolŋu nhina yukurra gäna.
Yo, Godthu Garrayyu ŋayipi nhuna djämanydja, ga ŋayipi yana yurru nhuŋu djäkanydja yukurra, bitjanna ŋayinydja yurru bitjan dhuway'mirriŋuna ŋayi nhuŋu. Yäkunydja ŋayi ŋunhi God Garray, Yitjuralwunydja Ganydjarr‐ḏumurru wal'ŋu Waŋarr, ga buŋgawa ŋayi ŋurruŋu dhiyakunydja wäŋawu bukmakku yana buku‐ḻiw'marama; ŋayina yurru ŋuriŋiyina nhuna walŋakumanydja.
Yitjural, nhenydja dhuwala balanyara bitjan yuṯa nhe dhäyka, ŋunhi ŋayi dhuway'mirriŋuyu gonha'yurruna ŋanya, nhenydja ŋunhi galŋa‐yätjthina wirrki yana, ŋunhi ŋayi Garrayyunydja nhuna gonha'yurruna, yurru dhiyaŋunydja‐wala ŋayi yukurra gawaw'yunna nhuŋu roŋinyamaramana nhuna nhanukalaynha ŋayi.
Ŋayi yukurra waŋanydja bitjan, “Ŋarra gonha'yurruna nhuna yana gurriri, yurru märr‐ŋamathirrinydja ŋarra nhuŋu yukurra mirithirri yana wal'ŋu, biyapul nhenydja yurru ŋarrakuwaynha yana wal'ŋu dhulŋuŋuna.
Ŋarra ŋoy‐djingaryurruna nhokalanydja, bala ŋarra bukunydja gunganhaminana ŋarranhawuy ŋarra, yurru yana gurriri ŋunhi yulŋunydja; Ŋarra yurru mel‐wuyundhi nhuŋu, liŋgu ŋarra yukurra märr‐ŋamathirrinydja nhuŋu märryu‐ḏapmarama yana nhuna gupaḏalnha‐wala.” Bitjan yukurra nhuŋu walŋakunhamirrinydja Garray waŋa.
“Ŋulinyaramirriyunydja Nowamirriyunydja wäŋayu ŋarra dhawu'‐nherrara bitjarra gam'. Yakana yana biyapulnydja yurru dhuwala wäŋa munathany'tja monygunhara gapuwuŋu. Ga dhiyaŋunydja‐wala bitjan yana liŋgu ŋarra yukurra dhawu'‐nherraṉdhi, yakana ŋarra yurru biyapul ŋoy‐dharra nhuŋu, yakana ŋarra nhuna yurru dhä‐ḏir'yun biyapulnydja.
Ŋunha bukunydja wäŋa yurru buḻwaŋ'thunna marrtji, muṉguythirrina buku‐yupthunna, yurru ŋarrakunydja märr‐ŋamathinyara yurru yukurra djingaryun yana, bitjanna liŋgu gupaḏalnha‐wala yana ŋarra yurru yukurra märr‐ŋamathirrinydja nhuŋu. Ŋarra yukurra dhawu'‐nherraṉ dhuwala yulŋunydja nhokala bitjandhiyinydja, nhe yurru nhina yukurra ŋayaŋu‐yal'yunna wal'ŋu ŋarrakalaynha nyeyaḻŋura, ga yuwalknha yana ŋunhiyi dhäruktja yukurra yurru djingaryunna yana, djambimiriwnha.” Ga bitjarra ŋayi Garray waŋananydja, ŋunhinydja ŋunhi ŋayi mel‐wuyunaramirrinydja.
“Ŋarraku wäŋa Djurutjalam, mirithina yana nhe yukurrana ŋayaŋu‐yätjtjinanydja ŋuriŋiyinydjayi dhalawandhunydja, yakana ŋula yolthu marrparaŋ'kuŋalanydja gunganhamirriyaŋalanydja nhuna, yurru ŋarranydja yurru biyapul nhuna dhärranhamaramayi yuṯakumayi nherraṉ, nhe yurru dhärra dhika dhapirrkthirrina wal'ŋu wuṉḏaŋarryirrina.
<range>
Ŋarrapi Garrayyu yurru marŋgikumanydja marrtji nhumalaŋgu yumurrku'nhanydja bala, ga walalanydja yurru yukurra bitjanna liŋguna nhina ŋayaŋu‐yal'yunaraŋurana yana.
Nhe yurru dhärra wuṉḏaŋarryirrina yana, liŋgu nhe yukurra yurru nhina ŋarrakalana ŋunhilina rom‐dhunupaŋurana. Yakana yurru walala miriŋunydja marrtji galkithirri wal'ŋu nhokala, ga yakana nhe yurru barrarirri ŋula nhäkunydja.
Ŋunhi yurru ŋula yol yolŋu marrtjinydja bunharawunydja nhuŋu, ŋunhiyinydjayi mari marrtji yukurra yaka ŋarrakuŋunydja; Ŋunhiyinydjayi mari‐djämamirrinydja yurru yana galkirrina winya'yunna‐wala yana, liŋgu ŋarranydja dhuwala nhokala warray gali'ŋura.
“Ŋunhinydja ŋunhi ŋayi gara‐djämamirri yolŋu, ŋunhiyinydja djämawuy ŋarrakuŋuway, ga balanyarayi liŋgu ŋarranydja dhuwala walŋa‐wuḻkthi.
Ga ŋuli nhuna yurru ŋula yolthu buma ŋula nhäyu, yakana nhuna yurru ŋuriŋi murrkaynydja buma; Ŋuli ŋayi yurru ŋula yol yolŋu waŋa yukurra yätj‐ḻakaramanydja nhuna, walalanydja yurru nhämana warraŋulnha wal'ŋu ŋunhiyinydja yolŋunha ŋunhi ŋayinydja bothinyaramirrina wal'ŋu. Nhenydja dhuwala ŋarrakuway yana djämamirri, ga ŋarrapi yana nhuna gunganhamirriyamanydja yukurra, ga bitjandhi liŋgu yana nhuŋu miriŋunydja yurru waṉḏirriyi, gumurr‐wanandhi.” Bitjarra ŋayi Garray waŋananydja.
Garraynydja yukurra waŋa bitjan, “Go, yolŋu walala ŋunhi nhuma ŋanhdharkthirri yukurra, dhuwalana ŋarkulany'tja nhuŋu go, ga nhuma ŋunhi rrupiyamiriw yolŋu yana marrtjiyana lili. Ŋay' märraŋana, bala ḻukiyana. Dhuwalanydja nhe yukurra yurru ḻukana yänana rrupiyamiriwnha.
Nhäku warray nhe yukurra rrupiyanydja djalkthun ŋunhiliŋuminydja malaŋumi, ŋunhi nhe yurru yakana märr‐bakthun ŋuriŋiyi? Ŋuriŋinydja nhäyu malaŋuyu yaka nhuna yurru märr‐bakmarama ŋayaŋu ŋunha wal'ŋu, mukthun nhe yukurra yurru yana ŋayaŋunydja marrya'yirri.
Ŋäka ŋarranha walala, mäkiri'‐witjurra ŋarraku. Go marrtjiya lili ŋarrakala, ga märraŋana ŋarranha dhäruktja, märr nhenydja yurru nhinana walŋana. Ŋarranydja yurru nhumalaŋgu dhawu'‐nherraṉmirrina, ŋunhi dhärra yukurra yurru gupaḏalnha‐wala; Nhumanydja yurru ŋarrakuwaynha yolŋu'‐yulŋu, ga ŋarranydja yurru nhumalanha gäma yukurra ḻatju'kuma dhika, bitjan bitjarra ŋarra gäŋala yukurrana nhumalaŋgu märi'munha Daypitnha.
Ŋarra ŋanya ŋunhi ŋurruŋukuŋalanydja nherrara, buŋgawakuŋala dhiyaku miṯtjiwu bäpurru'wu, ga liŋguna walala nhäŋala ŋarraku ganydjarrnydja Daypitkalaŋukurruna.
Ŋäthilinydja nhuma ŋunhi nhinana yukurrana mulku'‐mulkuruŋga yolŋu'‐yulŋu, yaka ŋunhinydja yolŋu walala bäpurru ga bäpurru nhumalaŋgu marŋgithina, yurru dhiyaŋunydja‐wala walala yurru nhina gundupumana lili withiyandja nhumalanha, dhambay‐manapanminyarawuna nhumalaŋgalana. Liŋgu ŋarranydja dhuwala nhumalaŋgu Garray God gänaŋu wal'ŋu Waŋarr, ḏarrtjalk wal'ŋu, ŋarra nhumalanha ganaŋ'maraŋala ŋarrakuwayliliyaŋala, bala walala yurru wiripu‐guḻku'yunydja yolŋu'‐yulŋuyu nhämana ŋarraku ḻatju'yinyaranydja nhokala.”
Garraynydja dhikana bäymana, galkina wal'ŋu. Dhiyaŋuna‐wala warrya'yurranydja nhanŋu, ga maḻŋ'maraŋana ŋanya, ŋayaŋuliliyaŋa nhanukala, ŋunhi ŋayinydja dhika bäyma.
Nhumanydja rom‐djarrpi'mirrinydja bilyurrana walala, gonha'yurrana dhuwala yätjtja malanha rom nhuŋuway, ga nhuma dhuwala walala ŋunhi nhuma yukurra guyaŋirri muḻkurryu‐djarrpi'kuma, djambina walala ḻiyanydja nhumalanhay, ga guyaŋiya ŋamathaŋana dhunupakuŋana. Bilyurrana walala, bala roŋiyiya Garraywalana, liŋgu ŋayinydja ŋunha mel‐wuyunaramirri, waḏutja ŋayi yurru nhuŋu bäy‐ḻakarama.
Garraynydja yukurra waŋa bitjan, “Ŋarrakuŋunydja birrka'yunara ganaŋ'thun warray yukurra nhokalanydja, ga ŋarrakunydja rom ganaŋ'thundhi yukurra yana nhokalanydja.
Ŋunha gäraktja bena‐wala, gäraknha yanana wal'ŋu, wuyupthunna yukurra, ga balanyarayina ŋarrakunydja guyaŋinyara ga rom, bena‐wala wuyupthunna yukurra barrkuna wal'ŋu nhokalanydja.
Ga dhäruktja ŋarraku balanyara dhuwala bitjan waltjaṉ, ŋunhi ŋuli dhunarra ŋulaŋuru djiwarr'ŋuru, ga dharyun marrtji dhuwala munatha', warrpam' ŋuli djuḻum'kuma munathany'tja, bala dhaŋaŋnha ŋuli ŋathanydja ŋuthan yolŋu'‐yulŋuwunydja ḏulpu ḻukanharawu.
Ga ŋarrakunydja dhäruk balanyarayina yana. Ŋunhi ŋarra yurru dhäruktja wekama, ga yakana yurru ŋunhiyi dhäruk roŋiyirri dhäparktja; Ŋunhinydja yurru ŋuthanna marrtji bala yana borummirriyirrina, ga nhäyinyara ŋarra dhäruk djuy'yurruna ŋurikiyi djämawu, ŋunhiyinydja yurru yuwalknha marrtji bala maḻŋ'thun.
Ŋunhi nhe yurru marrtjinydja ŋula wanhamala, marrtjinydja nhe yurru ŋoy‐ŋamathirrina yukurra, ga nhinanydja yukurra nhe yurru walŋana yanana, ŋayaŋunydja yal'yunara yana. Buku'‐wukunydja wäŋa yurru dhika märr‐yiŋgathirrina gay, ga dharpanydja malanha yurru goŋnha ḻurr'‐ḻurryunmirri, goŋmirriyirrina yurru bena dhika.
Wanhaka yukurra ŋunhi ḏirriṯirri' ŋuthan dhiyaŋu‐wala, ŋunhiyinydja yurru ḏirriṯirriny'tja bäyŋuthirrina, bala lanapu'na yana yurru nhanukala ŋunhiliyi dharapulŋura ŋuthandja. Yolŋuyunydja walalay yurru nhämana, bala marŋgithirrina yurru, ŋunhi Garraynydja dhuwala ḻatju'na dhikana wal'ŋu; Ŋunhiyinydja yurru bitjanna liŋguna walalanha guyaŋinyamirriyamana yukurra Garraywalaŋuwuynha, ŋunhi ŋayi walalaŋgu goŋ‐nherraṉmina ga gäŋala ḻatju'kuŋala dhika wal'ŋu.”

































Yo, ŋayi Garray waŋana bitjarra, “Wirrki waŋiyanydja, dhä‐warrwar'nha ḻakaraŋa ŋarrakalaŋuwa yolŋu'‐yulŋuwanydja biyaka, ‘Yätjnha wal'ŋu yanana wirrkina nhuma yukurra djäma, yakana ŋamakurru'.
Yo, bitjanna liŋgu munhamandhirri walala yukurra ŋuli ḻuŋ'maranhamirri buku‐ŋal'yunarawunydja, milkunhamirri yukurra walalanhawuy walala yanapi walala yukirri ḏukṯukthi ŋänharawu ŋarrakalaŋuwu dhärukku, ga ŋuruŋu yolŋu'‐yulŋuyunydja yukurra guyaŋirri walalanha yanapi walalanydja ŋayaŋu‐dhunupamirri nhina yukurra ŋarrakala gal'ŋu romŋura, yurru yaka warray walala yukurra nhina bitjandhinydja.’”
Yo, yolŋu walala ŋuli waŋa bitjan, “Ŋilimurrunydja ŋuli dhuwala bukumirriyama yukurra ŋoy‐ŋathamiriwyu, yurru ŋayinydja Garrayyunydja yaka warray yukurra nhäma ŋunhiwalayi. Nhäku ŋunhi ŋilimurru ŋuli bitjandhinydja marrtji ŋoy‐ŋathamiriwnydja, ŋunhi ŋayi yakanydja yukurra mäkiri'‐witjun ŋuli? . . . ga yaka ŋayi ŋuli wekama ŋunhi nhäku ŋilimurru ŋuli ŋäŋ'thun ŋanya?” Ga ŋayinydja waŋa Garraynydja yukurra bitjan, “Ŋarranydja marŋgi nhumalaŋgu. Yo, bukumirriyamanydja nhe yukurra ŋoy‐ŋathamiriwyu, yurru yuwalktja ŋunhiyi nhinanydja nhe yukurra ŋuriŋi bili nhokalay yana djälyu wal'ŋu, ga bitjandhiyi liŋgu nhe yukurra ŋunhi wiripu‐guḻku'nhanydja muŋdhunna wirrkina wal'ŋu.
Yo, bukumirriyamanydja nhe ŋuli bitjandhi warray ŋoy‐ŋathamiriwyu, ŋäŋ'thun ŋarranha ŋula nhäku, yurru bitjan warray liŋgu nhuma yukurra ŋarrtjunmirri warray yulŋunydja, ga mari warray ŋula nhä warray djäma. Yakana ŋarranydja ŋurikiyinydjayi mäkiri'‐witjun yurru bukumirriyanharawuywu.
Yo, muḻkurr‐ŋäkirrinydja nhe ŋuli nhunapinya nhe yana milkunharamirri, yanapi nhe yukurra wuyun nhokalayŋu nhe yätjku, yanapi nhe yurru yuwalkkuma gal'ŋu ŋapa‐nherraṉmirri yätjku nhokalay nhe ŋayaŋuŋura. Ŋarranydja yaka ḏukṯuk balanyarawuyi bukumirriyanharawu ŋoy‐ŋathamiriwwunydja; ŋarranydja ḏukṯuk nhuŋu, nhe yurru nhina yukurra ḏarrtjalk yana ŋamakurru' ŋula nhämiriw, yätjmiriw yana.
“Nhe yurru rom‐waŋganydhirri yana, ga dhayaḻakumana yurru nhe ŋunhinydja ŋurruwuykmirrinhanydja ga ŋunhi yolŋunha goŋmiriwŋuranydja, ŋunhi nhe ŋuli garrpiṉ walalanha nhokalay nhe romdhu; gulkthurrana nhe yurru ŋunhiyi rakiny'tja, ga ŋoy‐ŋamathirrina nhanŋu, bitjanna nhe yurru bitjan ŋayinydja nhuŋu gurruṯu'mirrina galkiwuynha.
Nhe yurru djäka ŋamathama gal'ŋu yolŋuwu nhokalay nhe wäŋalili, ga maranhu‐wekaŋa ŋunhi marrya'nhanydja yolŋunha. Wekaŋa ŋunhi ya' girri'mirriyaŋa yolŋunha ŋunhi ŋayi girri'miriw, ga djäka ŋamathaŋa yana gurrum'thurra ŋuriki nhokalaŋuwu galkiwuywunydja walalaŋgu.
“Ga ŋunhi nhe balanyarayinydja ŋayaŋu‐gurruṯu'mirrinydja yolŋu bukmakkunydja gal'ŋu, ŋarranydja yurru nhuna bitjandhi yana liŋgu ŋayaŋu‐gurruṯu'mirriyamayi, goŋmirriyamana manapan nhuna. Djarraṯawun'thunydja nhuna yurru räkukumana, ga waḏutjana yana nhe yurru baḏarraŋ'thirrinydja nhäŋuru malaŋuŋuru rerriŋurunydja, ga mukthunna‐wala yana nhe yurru marrtjina ŋayaŋu‐dhunupana. Ŋayipinydja yurru Garrayyunydja gunganhamaramana nhuna marrtji ŋula nhäŋuru malaŋuru yätjŋuru, ḻiw'maramana yana.
Ga ŋunhi nhe yurru ŋäŋ'thun Garraynhanydja ŋula nhäku, ŋayinydja yurru nhuŋu yana wekamana‐wala; ŋunhi nhe yurru wäthun nhanukalanydja märrliliyama, ŋayinydja yurru ŋäma nhuna, ga waŋa yurru bitjanna, ‘Dhuwala ŋarra, galki yana nhokala.’ Yurru ŋäthilinydja nhe yurru ḏaḏawyun dhipuŋuruyi djämaŋuru yätjŋuru, ga djäma ŋamathamana wal'ŋu. Yakana nhe yurru biyapulnydja muŋdhun yukurra ŋunhi ŋurruwuyknhanydja yolŋunha, ga yaka marrtjiya djarrma' waŋa biyaka dhäwu'kuŋa yolŋunha wiripuŋunhanydja, yana nhe yurru ḻakaranhamirri yukurra nhuŋuway nhe gal'ŋu yätj malanha, ga yaka maŋutji‐wulaŋa ŋunha wiripu‐guḻku'nhanydja.
Yo, ŋuli nhe yurru wekama ŋatha ŋuriki goŋmiriwŋura ŋunhi yolŋu, ga guŋga'yun marrtji ŋunhinha ŋunhi ŋayi ŋayaŋu‐warwumirri, ŋayinydja yurru ŋunhi buku‐munhany'tja yana winya'yunna‐wala waṉḏirrina, bala nhe yurru nhina yukurra djarraṯawun'ŋurana yanana.
Bala ŋayi yurru Garrayyunydja bitjanna liŋguna goŋ‐gulamana yukurra nhuna, wekama marrtji yurru nhuŋu manymaknha nhä malanha; bitjanna liŋguna nhe yurru ḏäwalana yana rerrimiriwnha nhämiriwnha, ga ŋayaŋunydja nhuŋu yurru djinawany'tja yakana ŋula ganbarkthirri, liŋgu ŋunhi ŋayaŋuŋuranydja nhokala yurru yukurra bitjanna liŋguna ŋanbaw'‐ŋanbawyunna ŋunhinayi walŋamirrina wal'ŋu gapu.
Weyinŋumirrina wal'ŋu nhuŋu wäŋanydja yukurrana djingaryurruna ḏaw'‐ḏawyunara muṉguykunharana, yurru nhumanydja yurru ŋunhiyi gaŋgathinyamirriyama biyapul yuṯakumayi ŋunhiyi wäŋanha marrtji, märr yurru ŋuruŋu bukmakthunydja yolŋuyu nhämana, bala waŋa yurru bitjanna, ‘Way, nhaltjarra dhuwalanydja djäma ḻatju'kuŋalanydja dhikanydja wal'ŋu, yuṯakuŋalanydja wäŋanha,’ bitjanna yurru.
“Ga guyaŋiya ŋunhinydja wal'ŋu walu dhulŋuŋunydja ŋunhi ŋarrakuwaynydja. Ganaŋ'maraŋa gäna gal'ŋu ŋarrakuway yana. Yaka marrtjiya ŋula wanhamala, ga djäma ŋula nhä nhokalaynydja nhe djälyu, ga yaka yukirriya waŋiya dhäpark dhäruk ŋuriŋiyinydjayi waluyu.
Ŋuli nhe yurru yana märr‐ŋal'yun yukurra ŋarrakalay, ŋayaŋu‐wurrkurrum'thunydja, bala nhenydja yurru nhina yukurra ŋayaŋu‐wurrkurrum'nha dhikana ŋarrakalaynha nyeyaḻŋura; nhenydja yurru ŋunhi bena‐wala wal'ŋu djuḻkmarama ŋula nhänhanydja, garrwarnha nhe yurru bukmakkala. Yo, yuwalk yana ŋarra yurru nhuna goŋmirriyamanydja wal'ŋu dhika, rarryunna yurru nhuŋunydja ŋamakurru'na nhä malanha, ŋunhi ŋarra dhawu'‐nherrara nhokalaŋuwu märi'muwu Djaykupku. Ŋarranydja dhuwala ŋarrapi wal'ŋu yana Garraynydja, ga ŋarrapi yana dhuwalayi dhäruktja.” Bitjarra ŋayi Garray waŋananydja.
Yo, wiripunydja mak nhe ŋuli guyaŋirri Garraynha yanapi ŋayi ganydjarrmiriwnha ga mäkiri'miriwnha dhumuknha, liŋgu ŋayi ŋuli yakana nhuna guŋga'yun ga walŋakuma. Yaka ŋayinydja ŋunhi ganydjarrmiriw ga mäkiri'miriw, yurru ŋayi yurru yakana nhuna wekamanydja, ŋunhi nhe ŋuli ŋäŋ'thundja ŋanya ŋula nhäku, liŋgu nhokala ŋuriŋi yätjthunydja ganaŋ'maraŋalana nhuna ŋuliŋuru Godkalanydja. Marrtji warray nhe ŋuli ŋunhi buku‐ŋal'yunarawunydja, yurru yakana ŋayinydja yurru Garraynydja mäkiri'‐witjun nhuŋu. Liŋguna ŋayinydja buku‐yaw'yunminana ŋanyapinyay ŋayi, liŋgu nhe yukurra mukthun djäma yana ŋunhiyi yätjtja.
<range>
Nhenydja ŋuli ŋunhi buma yukurra yolŋunha ŋayaŋu‐yätjkuma, ga bitjan liŋgu nhe ŋuli bothirrinydja ḻakarama, ga djäma ŋula nhä malanha mirithirrina gal'ŋu djarrpi'na rom.
Yaka yana nhe ŋunhi yuwalktja ḏukṯuk nhäyinyara yuwalk ga ŋamakurru', ga ŋunhi nhe yurru mala‐yarr'yun ŋula yolnha yolŋunha djarr'yun, ŋunhiyinydja nhe ŋuli mäkiri'‐witjun ŋurikina bothinyamirriwuna yana, ga bitjandhiyi nhe yukurra guyaŋirri djarrpi' ŋula nhäna malanha ŋunhi nhe yurru djäma.
Ga ŋunhi nhe yurru marrtji ŋula wanhamala wäŋalili, walalanydja yolŋu'‐yulŋunydja ŋuli ŋayaŋu‐yätjthirrina ga rakunydhirrina, liŋgu ŋuriŋina nhokalana yätjthu ŋunhi nhe yukurra djäma. Yakana ŋula yol nhina yukurra ŋayaŋu‐yal'yunaraŋuranydja ŋunhi nhenydja ŋuli ŋunhiliyi galki, ga yakana nhe marŋgi nhä ŋamakurru' ga dhunupa ga yuwalk; yakana nhe ŋuli djäma rom‐waŋganydhirrinydja ŋunhi. Marrtjinydja nhe yukurra djarrpi'kurruna yana dhukarrkurrunydja, ga ŋunhi yurru ŋula yol nhuŋu yukurra malthundja, yakana ŋayi yurru nhina ŋayaŋu‐walŋathirrinydja.
<range>
<range>
<range>
Ga walala yolŋu'‐yulŋunydja waŋana bitjarra, “Yo, dhiyakuyina märrwu ŋunhi ŋayi Godthu ŋuli yakanydja guŋga'yun ŋanapurrunha. Liŋguna ŋilimurru marŋgina. Godthunydja yurru yakana ŋula yolnha dhä‐ḏir'yun, ŋunhi ŋayi ŋuli ŋuriŋiyi ŋanapurrunha ŋayaŋu‐yätjkumanydja. Ŋanapurrunydja yukurra gatjpu'yun marrtjinyarawunydja djarraṯawun'mirriwuna yana, yurru ŋuriŋi buku‐munha'yunydja ŋanapurrunha ḻiw'marama yukurra ŋäkirrmarama.
Ŋanapurrunydja dhuwala balanyarana yolŋu walala bitjan bamba'‐bambaynha, yakana ŋanapurru yukurra nhäma ŋamathama; ŋunhinydja walupuynydja wal'ŋu ŋanapurru yukurra marrtji dhä‐ŋal'ŋalyunna, galki'‐galkirrina marrtji.
Barrarirrina ŋanapurru yukurra ga galŋa‐yätjthirrina; ŋanapurrunydja ḏukṯukthirri yukurra ŋunhi ŋayi yurru Godthu ŋanapurrunha guŋga'yun, yurru yakana ŋayinydja ŋuli yukurra guŋga'yun ŋanapurrunha, liŋguna ŋayinydja ganarranana ŋanapurrunha, liŋgu ŋanapurru dhuwurr‐yätjmirrina wal'ŋu, yakana ŋamakurru.
Bitjanna liŋguna ŋanapurru yukurra bukulili ŋal'‐ŋalmaramanydja nhä malanha yätjtja. Garray, ŋanapurru marŋgi ŋanapurruŋgalaŋuwu gatjaḻwunydja ŋurikiyi, ŋunhi yätjnha yana mirithirrina, yurru yakana ŋanapurru ganarrana ŋunhiyinydja, ga yaka ŋanapurru malthurruna yuwalkkuŋala gal'ŋu nhuŋu, yana ŋanapurru ḏiltjina wekaŋala nhuŋu. Bitjanna liŋguna ŋanapurru yukurra djämanydja djarrpi'kumana yanana yätjnha wal'ŋu; liŋgu ŋanapurruŋgu guyaŋinyarawuy djarrpi'na yana, ga dhäruk ŋanapurruŋgu bothinyarayŋuna yana, yakana yuwalk.
<range>
Yakana ŋula waŋganydhu djäma rom‐waŋganydhinanydja, ga yakana ŋula waŋgany ḏukṯukthina yuwalkku nhinanharawu. Ga ŋunhi ŋayi ŋula yol ḏaḏawyun yurru djämaŋuru yätjŋurunydja, ga ŋayinydja ŋuli wiripuŋuyunydja yolŋuyu ŋuyulkthirrina nhäma ŋanya, nyamir'yunna. Ga yuwalk yana ŋanapurru dhuwala rom‐yätjmirrinydja wal'ŋu yolŋu'‐yulŋu.” Yo, Garrayyunydja ŋunhi nhäŋala ŋunhimalayi yätjlili, bala ŋayi yakana ŋula waŋganydhu djäma yukurrana rom‐dhunupanydja wal'ŋu.
<range>
Nhäŋa'‐nhaŋalanydja ŋayi marrtjina ŋuriki ḻarruŋalanydja yolŋuwu waŋganygu ŋunhi ŋayi yukurra yurru djingaryun ṉapuŋga' wal'ŋu, bitjan waŋgany‐manapan yurru yolŋunha ga Godnha ŋuliwitjan bukumirriyanharakurruna. Ḻarruŋalanydja ŋayi, ga bäyŋu, yakana ŋula waŋgany yolŋu yukurrana ṉapuŋgany'tja nhinana. Bala ŋayipina marrtjina lilinydja, bala ŋayi walŋakuŋalanydja ŋilimurrunha ŋayipina ŋuriŋiyi nhanukalay ŋayi rom‐dhunupayunydja.
Ŋayi djämanydja bitjarra yana liŋgu rom‐dhunupayina, ga ŋayaŋu‐dhunupayunydja ŋuriŋinydja ŋanya bitjarra gunganhamirriyaŋalana, bitjarrana bitjan ŋuli girri' gumurrwuy djambaka'yinyara, ga muḻkurr ŋanya gunganhamirriyaŋala bitjarra yana liŋgu walŋakunharamirriyunydja. Yuwalk yana ŋayi djälnydja bal'maranhamina djälwu Godkalaŋu, bumara marrtjina buku‐ruŋinyamaraŋalanydja Godku miriŋunhanydja.
Yo, yuwalk yana ŋayi yurru buku‐ruŋinyamarama yolŋu'‐yulŋunha ŋupanayŋuwuyyi yana walalaŋgalaŋuwuy walala djämawuy, yana ŋayi yurru bumanydja ŋunhinhanydja walalanha ŋunhi walala yukurra djäma yätj, ŋunhinhanydja ŋunhi walala yukurra ŋuyulkthirri ŋapa‐nherraṉmirri nhanŋu Godku, bäythi walala ŋunhiyinydja ŋunhi walala yukurra nhina be‐wala barrku wäŋaŋura, ŋunhiyi malanha rom‐djarrpi'mirrinhanydja yurru baḏuwaḏuyunna ŋuriŋina Godkalana ŋaramurryu.
Yo, ŋuriŋi dhä‐yawar'yunarayunydja yolŋu'‐yulŋuyunydja yurru nhäma dharaŋana wal'ŋu birrka'mirriŋuranydja wäŋaŋura, bala walala yurru rom‐wiyaṉiyirrina Godkunydja, walala yurru nyinyaŋdhunna ŋuriki yätjkunydja ŋapa‐nherraṉmirrina, bala waḏutjana yana dhäruktja märrama Godnha, ḻatju'‐ḻakaramana yurru ŋanya yäkunydja. Liŋgu ŋayinydja yurru marrtji bitjanna bitjan ŋuli gapu ŋurruthinyara, ŋunhi yurru ŋanya gäma ŋunhiyinhayi wuṉḏaŋarryu watayu, ḏur'yun yurru, ga ŋunhiyinydjayi watanydja bitjan nhanŋu Garraywu ŋir'nha, ŋir'yunna ŋayi yurru.
Yuwalk yana ŋayi yurru marrtjinydja lili, ŋurikimirri nhanukalayŋumirrinydja yolŋu'‐yulŋuwalaŋumirri, bala walŋakumana ŋayi yurru ŋunhinhanydja walalanha ŋunhi walala liŋgu ŋanydjaḻa'yurruna bilyurruna, ga gonha'yurrunana ŋunhi yätjnhanydja.
Yo, bitjarra ŋayi Garray waŋananydja, “Dhuwala ŋarra dhawu'‐nherraṉdja yukurra gam'. Liŋguna ŋarra nherrara ŋarrakuwaynydja ŋunhi Garrkuḻuknhanydja Walŋanha nhokalana, ga ŋarraku dhäruktja ŋarra nherrara ŋäṉarrlilina nhokala; bitjanna liŋgu gupaḏalkumana nhe yurru yukurra waŋanydja ŋarraku dhäruktja. Yo, nhepi ga nhuŋu yumurrku' ga ŋunhana‐wala nhokuŋu ŋunhi mala‐wunharawuynha, gupaḏalnha‐wala nhuma yurru yukurra nhina walŋanydja ŋarrakalana ŋuriŋiyi dhärukthu.” Ga bitjarra ŋayi Garray waŋananydja.
Yo, Godtja waŋa yukurra bitjan, “Nhuma ŋarrakuway gal'ŋu ŋunhi yolŋu walala. Gaŋgathiyana ga wekaŋa djarraṯawun'nha ŋuruku wiripu‐guḻku'wunydja yolŋu'‐yulŋuwu, liŋgu ŋunhi nhuŋunydja djarraṯawun' liŋguna bunanana, ga ŋuriŋi nhanukala Garraywala ḻatju'yunydja wal'ŋu djeŋarra'yunydja yukurra ŋäkirrmaramana nhumalanha ḻiw'maramana.
Ŋunha wiripu‐guḻkuny'tja yolŋu walala miṯtji yurru yukurra nhina bukumunha'ŋura yana, yurru Garraywunydja djarraṯawun' ḻatjuny'tja ŋunhinydja yurru räkukumana walalanhanydja ŋuliwitjan nhumalaŋgalaŋukurruna.
Ŋunhinydja yurru wiripu‐guḻkuny'tja miṯtji yolŋu walala ga buŋgawamirri marrtji ŋunhiwalana nhumalaŋgalana djarraṯawun'lili; ga yuṯana ŋunhinydjayi walu yurru djaḏaw'yun walalaŋgunydja, liŋgu walala yurru maḻŋ'marama ga nhäma Garraywuna djarraṯawun' ḻatju'na dhika ŋanyana.
“Way Djurutjalam! Nhäŋa ya', ŋunhana nhumalaŋgunydja yolŋu'‐yulŋu marrtji yukurra lili wäŋa‐roŋiyirrina.
Yo, nhe yurru nhämanydja walalanha marrtjinyaranydja lili, bala nhuŋu yurru ŋayaŋunydja djulŋithirrina dhikana goŋmirriyirrina; walala yurru marrtjinydja beŋuru yana barrkuŋuru buku‐ḻiw'marama wäŋaŋurunydja, gämanydja yurru marrtji ḻatju'mirri ŋanya dhika mel‐wiḏi'na nhänydja malanha.
Walala yurru marrtjinydja ŋuriŋi yarraman'thu, gämanydja marrtji ŋunhiyi malanha garwarrwarr' ga buŋgan bäw', bitjan wokthunna yukurra Garraywu.
Wiripunydja yurru guḻku'yu mirithirri yolŋu'‐yulŋuyu gäma marrtji wäyin bembi bathanarawu mundhurr, buku‐ŋal'yunarawu nhanŋu Garraywu ŋunha Godkala Buṉbuŋura, ŋunhi yurru yukurra dhärra dhapirrkthirri dhika wal'ŋu.”
Nhä dhuwalanydja buṯthun yukurra waŋupini'kurrunydja, bitjandja bitjan wäyin buṯthun yukurra wäŋa‐roŋiyirri bala wäŋalili?
Ŋunhinydja Godkuna ŋunhi yolŋu'‐yulŋu, walala yukurra lili wäŋa‐roŋiyirrina. Yuwalk yana walala yukurra marrtjinydja wäŋa‐roŋiyirrinydja beŋuru barrkuŋuru wäŋaŋuru mitjiyayu ga dhika nhäyu, ga marrtjinydja walala yukurra goŋ‐dhawurrŋamirrina girri'mirri mel‐wiḏi'mirrina dhikana gäma yukurra, märr yurru walala yukurra märr‐ŋal'yun Godku ŋurikina wal'ŋu Yitjuralwalaŋuwuna Ḏarrtjalkkuna Waŋarrwu, liŋgu ŋayi yukurra Garraynydja märr‐ŋal'yun nhokala Djurutjalam wäŋa.
Yo, Garraynydja waŋana Djurutjalamgala wäŋawala bitjarra, “Yo, ŋuruŋu mulku'‐mulkuruyunydja yurru djäma ŋal'marama marrtji ḻoḻunydja gunganhamirriyama biyapul dhuwala wäŋanha ḻiw'marama, ga ŋuruŋu wiripuŋuwuyyunydja wäŋawuyyu ŋurru'‐ŋurruŋuyu yurru yukurra guŋga'yun nhumalanha. Liŋgu ŋäthilinydja ŋunhinydja ŋarra dhä‐ḏir'yurruna nhumalanha ŋuriŋi ŋarrakalay ŋarra ŋaramurryu, yurru dhiyaŋunydja‐wala ŋarra mel‐wuyurrunana nhumalaŋgu.
Yo, ŋunhi dhurrwaranydja ḻoḻu yurru yukurra dhärra ḻapthunara yana walupuy ga munhaku, yakana yurru dhaḻ'yun ŋunhiyi, märr yurru ŋuriŋi buŋgawayunydja wal'ŋu gäma nhuŋu mel‐wiḏiny'tja malanha girri'.
Liŋgu ŋunhinydja walala miṯtji yolŋu walala ŋunhi walala yaka yurru nhumalanha guŋga'yun, ŋunhiyinydja walalanha yurru baḏuwaḏuyunna warrpam'thunna.
Yo, bukmakthunydja yolŋuyu walalay yurru gäma ḻatju' ŋanya dhika lanapu, bala walala yurru dhuḻ'yunna yukurra ŋarraku Buṉbunhanydja dhapirrkkumana dhikana.
Ga ŋunhinydja walala ŋunhi walala ŋuli yukurranha nyinyaŋdhuna ga ŋayaŋu‐yätjkunha nhumalanha, walalanydja yurru marrtji ga buku‐ŋal'yunna dhiyalayi. Ga dhuwalayi wäŋa Djurutjalamdja yurru yäku ‘Garraywuna Wäŋa,’ ga wiripunydja ŋayi yäku yurru ‘Djäyannha Wäŋa, Yitjuralwalaŋuwuna Waŋarrwu Ḏarrtjalkkuna Wal'ŋu Djeŋarra'wuna Godku.’
“Yo, yolŋu walala yurru yaka biyapulnydja mel‐ŋorra ga nyinyaŋdhun nhumalaŋgu, ga yakana biyapulnydja nhe yurru dhuwalayi wäŋa djingaryun yolŋumiriw. Ŋarranydja yurru nhuna djäma dhapirrkkumana dhikana wal'ŋu, ga bitjanna liŋgu gupaḏalnha‐wala yurru yolŋu walala nhina yukurra galŋa‐djulŋithirrina dhikana dhiyalanydja wäŋaŋura.
Yolŋuyu walalay buŋgawamirriyunydja yurru gäma nhumalaŋgu biyapulnha wal'ŋu ḻatju'mirrina ŋanyana mel‐wiḏi'mirrina girri', bala nhumanydja yurru yana dharaŋanna ŋunhi ŋarrapi Garray nhumalaŋgu walŋakunharamirrinydja God, Yitjuralwu biyapul wal'ŋu ganydjarr‐ḏumurru Waŋarr, ŋunhi ŋarra nhumalanha yänana dhawaṯmaraŋala beŋuru miriŋuwalanydja goŋŋuru.
Yo, nhumalaŋgu ŋurru'‐ŋurruŋunydja yurru goŋ‐nherraṉmirri gurrum'thunna dhikana, rom‐waŋganydhirrina yurru, ga dhiyalanydja gay' yolŋu walala yurru nhina yukurra ŋayaŋu‐wurrkurrum'thirrina; yakana biyapul yurru yolŋu walala bunharamirri yukurra, liŋgu ŋunhiyinydja rom‐bunharamirrinydja yurru winya'yunna‐wala yana buwayakthirrina. Ŋarranydja yurru nhumalanha gunganhamirriyama warray, bala bukmaknha yolŋunydja walala yurru wokthunna yukurra ŋarraku, nhumalaŋgalaŋuwu Garraywu Walŋakunharamirriwunydja.
<range>
Yo, ŋarrapi yana Garrayyu Godthu yurru yukurra räkukumanydja dhuwala wäŋanhanydja, liŋgu ŋarranydja dhuwala yukurra yurru djarraṯawun'thirrina nhumalaŋgala warrpam'nha.
Yakana yurru djarraṯawun' gärri buku‐munha'yirrinydja, ga yakana biyapul yurru nhuma yukurra nyä'yunmirri ŋuriŋi warwuyunydja.
Bukmakthu nhuma yurru yolŋu'‐yulŋuyunydja djäma yukurra ŋayaŋu‐yunupana, ga dhuwalanydja gay' wäŋa yurru nhumalaŋguwaynha gupaḏalnha‐wala yana. Nhuma yurru ŋuthandja yukurra bitjanna bitjan dharpa dholkunhara ḻämu‐nherraṉara ŋarrakuŋu; ḻatju'thirrina dhika nhuma yurru dhapirrkthirrina ŋuthandja, bala walala yurru yolŋu'‐yulŋuyunydja nhämana, bala wokthunna yurru ŋarraku.
Ŋäthilinydja ŋunhinydja nhuma yolŋu walala miṯtji märr‐ḻurrkun' yana, yurru nhuma ŋunhi ŋuthandja yurru marrtji ganydjarrmirrina wal'ŋu yana, dhaŋaŋnha yurru yolŋu walala. Yo, Godthunydja djarr'yurruna ga nherrara walu dhiyakuyinydjayi, ŋunhi yurru ŋayi maḻŋ'thun, ga ŋunhi yurru ŋayi walu ŋunhi bunanydja, ŋarranydja yurru waḏutjana yana djämanydja, maḻŋ'thundja yurru waḏutjana yana.” Bitjarra ŋayi Garray waŋananydja.
Yo, Garrayyu Godthunydja ŋarrakala nherrara dhaŋaŋguŋala ŋuriŋina nhanukalay ŋayi Walŋayuna Birrimbirryu; ŋayi djarr'yurruna ŋarranha, bala djuy'yurrunana, ŋarra yurru gäma manymaknha gal'ŋu dhäwu' yolŋu'‐yulŋuwuna ŋuriki gurrupuruŋumirriwuna. Ŋarra yurru baḏarraŋ'kuma ŋayaŋu yolŋu'‐yulŋunha ŋunhi walala yukurra ŋayaŋu‐warwumirriyirri, ga ḻakarama ŋarra yurru ŋuripanydja ŋunhi ŋayi garrpiṉarawuy ŋula nhäkuŋu romguŋu, “Way dhawaṯthurrana,” bitjan, bala ŋarra yurru dhayaḻakumana dhawaṯmaramana ŋanya ŋuliŋuru nhäŋuru garripiṉarawuyŋurunydja.
Yo, Garrayyu ŋarranha yänguŋalana ŋurikalana walalaŋgala ŋunhi walala yukurra gäma ŋonuŋ, bitjanna yurru ŋarra ḻakarama gam'. Dhuwalana walunydja nhuŋu, ŋunhi ŋayi yurru Godthu walŋakumanydja nhuna, ga dhawaṯmarama nhuna beŋuru miriŋuwala goŋŋuru; galki ŋayi yurru baḏuwaḏuyunna yulŋunydja buku‐ruŋinyamaramana ŋunhinhanydja yätjmirrinhanydja ŋunhi walala ŋuyulkthirri yukurra nhanŋu.
Yurru ŋayipi Godthunydja yurru marrparaŋ'kuma warray nhanŋuwaynydja yolŋu'‐yulŋunha, ŋunhi walala yukurra ŋäthi galŋa‐yätjthirri wal'ŋu; ŋunhiyinydja yurru walalaŋgu galŋa‐yätjthinyaramirrinydja ŋäthinyaramirrinydja winya'yunna‐wala yana buwayakthirrina, bala walala yurru nhinanydja yukurra ŋayaŋu‐djulŋithirrina‐wala yana. Yakana walala yurru biyapulnydja ŋula galŋa‐ŋonuŋdhirri ŋula nhäyu, yanana walala yurru wokthunna gal'ŋu goŋmirriyirrina dhikana Garraywunydja, bitjanna bitjan yurru ŋayi dhaṯthunmirri ŋuriŋiyi wokthunarayuna. Yo, dhärranydja walala yurru wuṉḏaŋarrnha gal'ŋu yana dhunupana, bitjanna bitjan dharpa dholkunharawuy Garraywuŋu; walala yurru djämanydja nhäyinyara dhunupa ga ŋamakurru', märr yurru ŋuruŋu yolŋu'‐yulŋuyunydja nhämana, bala wokthunna yurru Garraywu.
Weyinŋumirrina yukurrana yolŋu walala Garraywunydja nhinana walŋamiriw dhika nhämiriw, balanyarana bitjan ḏaw'‐ḏawyunara wäŋa buṉbu, yurru biyapul walala yurru dhärrayi yulŋunydja walŋathirriyi, ga djäma ŋamakurru'na nhä ŋunhi dhunupa; walala yurru dhärranydja yukurra bitjanna bitjan yuṯa buṉbu dhuḻ'yunarawuy ŋunhiwala ŋäthiliŋulili yuṯuŋgurrlili.
Yo, mulkurunydja yolŋu yurru nhumalaŋgu djämamirrina walala; walala yurru maranhu‐wekamana nhumalaŋgu wäyinnhanydja malaŋunha, ga ŋuthanmarama ŋatha nhumalaŋgu.
Ga nhumapinydja yurru ŋunhi bitjan ḏalkarra'mirrina walala Garraywu, gulŋiyirri yurru galkililina yana nhanukala, ga djämana yukurra yurru Godkuna. Ga nhumanydja yurru ŋunhi bitjan ḻukunydjamirrina ŋurikiŋina walalaŋguŋu mulku'‐mulkuruwuŋuna, ŋunhi walala yurru gäma nhumalaŋgu ḻatju'mirri ŋanya dhika wal'ŋu.
“Ŋäthilinydja wal'ŋu nhe ŋunhinydja ŋurruwuyknha ŋula nhämiriwnha, gurrupuruŋuna nhe, yurru dhiyaŋunydja‐wala nhe ḻukunydjana mirithirrina, bitjanna nhe yurru yukurra nhinanydja ŋoy‐djulŋithirrina gupaḏalnha‐wala.
Liŋgu ŋarrapinydja Garraynydja yukurra märr‐ŋamathirri ŋurikinydja walalaŋgu ŋunhi walala rom‐waŋganymirri yolŋu walala, ga djäma dhunupa wal'ŋu, yurru ŋaramurryirrinydja ŋarra yukurra ŋapa‐nherraṉmirrinydja ŋurikina ŋunhi yätjkuna djarrpi'wuna. Yuwalk yana ŋarra yurru buku‐ruŋinyamaramanydja wekama ŋarrakalayŋunydja yolŋu'‐yulŋuwu, ga walalanydja yurru ŋarrakuwaynha walala yolŋu'‐yulŋu gupaḏalnha‐wala, dhulŋuŋuna yurru.
Birrka'mirriyu miṯtjiyunydja yurru walalanha ḻakarama ŋarrakuwaynha gal'ŋu dharrpalmirrina yolŋu'‐yulŋu, bala dharaŋanna yurru nhäma ŋunhi ŋarranydja walalanha goŋmirriyaŋala mirithinana yana,” bitjarra ŋayi Garray waŋananydja.
Yo, Djurutjalam wäŋa galŋa‐djulŋithirrina yukurra, waŋa yukurra bitjanna, “Ŋarranydja dhuwala mirithinana galŋa‐djulŋithina dhikana, liŋgu Garrayyu ŋarranhanydja walŋakuŋala; ŋayi dhaṯthurrunanydja ŋarranha ŋuriŋi nhanukalay ŋayi ŋayaŋu‐dhunupayinyarayu. Ŋarranydja dhuwala balanyarayi bitjan dhäyka ŋarra, dhaṯthunminyara girri'wuy ŋanya dhika dhapirrkmirriwuynha, girri'‐ŋamathirri yukurra dhuway'mirriŋuwuna ŋunhi ŋayi yurru märramana ŋanya, balanyarayi ŋarranydja dhuwala, liŋgu ŋayi ŋarranhanydja Garrayyu dhapirrkkuŋala.”
Yo, yolŋuyu ŋuli ḻämu‐nherraṉ maŋutji ŋatha, ga ŋunhiyi dhamany'tjundja yurru ŋayi yuṯana wal'ŋu, bala ŋayi yurru ŋuthanna‐wala yana dhapirrkthirrina dhikana, ga borummirriyirrina yurru. Ga bitjandhiyina ŋayi yukurra Godthu ḻämu‐nherraṉdja ŋayaŋulili ŋurikalanydja nhanukalaŋumirriwalanydja yolŋu'‐yulŋuwala, ga ŋuliŋuru ŋunhi ŋayi Godthu ḻämu‐nherrara ŋunha ŋayaŋulili yolŋuwala yurru dhamany'tjundja, bala ŋuthanna ŋayaŋu‐dhunupayinyaramirrina ga wokthunaramirrina. Bukmakthuna yurru yolŋuyunydja walalay nhämana yana, bala wokthunna yukurra yurru Garraywunydja.
Yo, yuwalk yana märr‐yuwalk ŋarra yukurra märr‐ŋamathirri mirithirri gal'ŋu wäŋawu Djäyanbuyŋunydja, Godkalaŋunydja miṯtjiwu. Yakana ŋarra yurru dhäruk‐mukthundja, yana ŋarra yurru marrtjinyamirriyamana bukumirriyamanydja yukurra, bitjan märrliliyama märryu‐ŋupan Godnhanydja yurru, yanana liŋgu ga miṯtji nhanŋuway yurru yolŋu walala nhina yukurra yuwalkkumana wal'ŋu nhanukalaynha Godkalana dhunupa'ŋuŋurana romŋura, yana liŋgu‐u‐u ga Godkala djarraṯawun'thunydja yurru räkukumana ŋunhi bukumunha'nhanydja warrpam'nha ŋuliŋuruna nhanukalayŋuwalana yolŋu'‐yulŋuwala miṯtjiwala.
Yo, nhumalaŋgalanydja yurru yolŋuyu walalay miṯtjiyu nhämana Godkunydja rom‐dhunupanydja wal'ŋu, ga ŋuriŋi buŋgawamirriyu wal'ŋu nhämana yurru nhanŋunydja ḻatju' ŋanya dhika wal'ŋu nhumalaŋgalana, bala ŋayi yurru Garrayyunydja wekama yuṯana gal'ŋu yäku nhumalaŋgunydja.
Ga bitjanna ŋayi yurru yulŋunydja garrwarkumana nhumalanhanydja nhanukalay ŋayi goŋdhu, liŋgu nhumanydja yurru ŋunhi dhapirrknha dhikana wal'ŋu, balanyarana bitjan buŋgawawu ŋuriki muḻkurrwuy girri', miny'tjimirrina ŋanyana dhapirrknha nhanŋuna Godkuna, ŋunhi ŋayina yuwalktja wal'ŋu buŋgawa bukmakkunydja.
Yakana yurru biyapulnydja yolŋuyu walalay waŋa nhumalanha bitjan, “Godthunydja nhanŋuwaynydja ŋayi yolŋu'‐yulŋunha meṉguŋalana liŋguna, gonha'yurrunana ŋayi walalanha.” Yo, walala yurru yana waŋa ḻakaramana nhumalanha bitjanna, “Way, wirrki warray ŋunha Godtja yukurra märr‐ŋamathirri ŋurukunydja walalaŋgu, ŋayi märraŋala walalanhanydja bitjan nhanŋuwayliliyaŋalana. Walalanydja ŋunha bitjan nhanŋu dhäykana, ŋunhi ŋayipina märraŋala.”
Yo, yuṯayu ḏarramuyu ŋuli märrama nhanŋuway ŋayi miyalknha, bala ŋayi ŋuli mirithirrina wal'ŋu galŋa‐djulŋithirrinydja, ga bitjandhina ŋayinydja yurru Godthunydja märrama bitjan nhanŋuwayliliyama ŋayi nhumalanha, ga wirrkina ŋayi yurru dhika wal'ŋu goŋmirriyirrinydja ŋayaŋu‐djulŋithirrina nhumalaŋgala.
Yo, Godtja yukurra waŋa bitjan, “Djurutjalam ŋarrakuway gal'ŋu wäŋa ga miṯtji. Ŋarranydja djarr'yurruna yolŋu'‐yulŋunha, walala yurru yukurra dhärra bitjanna bitjan dhukarr‐nhänharamirri walala, nhäma yukurra yurru dhukarr‐nhäma miriŋuwu walalaŋgu. Bitjan liŋgu walu‐ŋupan ga munha‐ŋupan walala yurru yukurra bukumirriyamanydja Godkala, yakana walala yurru ḏaḏawyun ga nhina mukthundja yukurra; bitjanna liŋguna walala yurru yukurra Godkala waŋanydja bitjanna gam', ‘Garray, nhe dhawu'‐nherrara ŋunhi nhenydja yurru walŋakuma nhuŋuwaynydja yolŋu'‐yulŋunha.’” Yo, nhuma yolŋu walala ŋunhi nhuma ŋuli yukurra bukumirriyama, yaka walala ḏaḏawyurra ga gulyurra ŋuliŋuruyinydja ga nhiniya ganydjarr märr‐yawaryurranydja; mukthurra‐wala yana bukumirriyaŋa yukirriya, buku‐ḻayyunmaraŋa ŋanya Godnhanydja marrtjiya, märr yurru ŋayi Godtja yaka nhina galŋa‐mukthun ga gulyun, yanana liŋgu ga yuṯakuma ŋayi yurru nhanŋuway ŋayi miṯtjinha Djurutjalam, märr yurru bukmakthuna nhämanydja nhanŋu ḻatjuny'tja ŋanyanydja rom, bala wokthunna yurru walalaŋgu Garraywalaŋumirriwunydja yolŋu'‐yulŋuwu.
<range>
Yo, Garrayyu dhawu'‐nherrara Djurutjalamgunydja bitjarra gam', “Yakana biyapulnydja yurru ŋuruŋu miriŋuyunydja ḻuka yukurra ŋathanydja ŋunhi nhokuŋu ŋuthanmaranhara; nhumapi yurru marrtji wapmarama ŋunhi ŋathanydja malanha, bala ḻukana yana wokthunna manapan goŋmirriyirrina; ŋunhalanydja ŋarrakalanydja Buṉbuŋura nhuma yurru yukurra ḻuka ŋatha ga borum weyikany'tja, buku‐ŋal'yunna yurru yukurra Garraywuna.”
<range>
Gatjuy marrtjiyana walala, yäkthurrana marrtjiya biyakana dhukarrnha ŋurikina walalaŋgu nhokalaŋumirriwuna yolŋu'‐yulŋuwu gumurr‐roŋiyinyarawu; biyaka yäkthurrana ḻaparra'kuŋana dhukarrnydja, liŋgu Garrayyunydja waŋa yukurra bukmakkala yana buku‐ḻiw'marama wäŋaŋuranydja malaŋuŋura bitjanna, “Ḻakaraŋana ŋarrakalaŋuwa yolŋu'‐yulŋuwanydja biyakana, ‘Nhäŋana ya', Garraynydja marrtjina yukurra lili walŋakunharawuna nhumalaŋgu, ga gämanydja ŋayi yukurra buku‐ruŋinyamaranharawuynha nhumalaŋgu djämawuynha.’”
<range>
Yo, yolŋunydja walala yurru waŋa nhumalanha bitjanna, “Ŋunhanydja walala yolŋu'‐yulŋu ḏarrtjalkmirrina gal'ŋu, ganaŋ'maranharana nhanŋuwaynha Godkuna, liŋgu ŋayipi Godthu walalanhanydja märraŋala dhawaṯmaraŋala ŋulaŋuru miriŋuwalanydja goŋŋuru.” Yo, walala yurru waŋa wiripunydja bitjan, “Djurutjalam, nhenydja dhuwala wäŋa ŋunhi ŋayi God yukurra mirithirri wal'ŋu märr‐ŋamathirri, yaka ŋayi nhuna gonha'yurruna gupaḏalkuŋalanydja.”
Yo, yol dhuwalanydja gay' yolŋu marrtji yukurra lili beŋurunydja wäŋaŋuru Yedamŋurunydja? Dhaṯthunminanydja ŋayi dhuwala ḻatju'yu dhika wal'ŋu miku'yu girri'yunydja, ga marrtjina ŋayi yukurra dhuwala lili biyapulnha gal'ŋu ganydjarrnydja bathalana, ga waŋanydja ŋayi yukurra bitjan, “Ŋarra dhuwalanydja, ŋunhiyi God Waŋarr ganydjarr‐ḏumurru wal'ŋu, ga marrtjinydja ŋarra yukurra dhuwala, ŋarra yurru walŋakuma yolŋu'‐yulŋunha, ga waŋanydja yurru yukurra dhunupa yana wal'ŋu.” Bitjarra ŋayi Garray waŋananydja.
Ga biyapul ŋarra dhä‐wirrka'yurruna ŋanya bitjarra, “Way Garray, nhäyu nhuŋu girriny'tja dhuwala miku'mirriyina? Mak nhe yukurrana dhuwala djäma muŋdhu'‐muŋdhurruna borum weyika ḻingarryinyara nhokalay nhe djalkiriyu; mak nhokala yukurrana dhuwala girri'lilinydja baḻkarr'yurruna weyika'na borumnha.”
Ga ŋayi Garraynydja waŋana bitjarra ḻakaraŋala, “Yo, ŋarra yukurrana muŋdhu'‐muŋdhurrunanydja ŋunhinha yolŋu'‐yulŋunha dhuwurr‐yätjmirrinhana wal'ŋu, bitjarrana bitjan ŋuli yolŋuyu muŋdhu'‐muŋdhun borum rumbal weyika ḻarryunmarama. Ŋarrapi waŋganydhu djäma dhuwala bitjarrayinydja, yaka ŋula yolthu guŋga'yurrunanydja ŋarranha. Ŋarra mirithina ŋaramurryinanydja ŋuriki yätjmirriwunydja wal'ŋu yolŋu'‐yulŋuwu, bala ŋarra muŋdhu'‐muŋdhurrunana binydjitjkuŋalana walalanha marrtjina ŋarrakalay ŋarra djalkiriyuna, bala ŋarraku girriny'tja bap‐bapmaranharana ŋuriŋiyinayi gulaŋdhuna walalaŋgala.
Ŋarra yurru dhä‐ḏir'yunna yolŋu'‐yulŋunhanydja ŋunhi dhuwurr‐yätjmirrinhanydja, buku‐ruŋinyamarama yurru walalaŋgu ŋupanayŋu yana yätjthi ŋuriki yätjpuy ŋunhi walala yukurrana djäma. Liŋgu dhuwalana gay' walunydja ŋunhi ŋarra yurru walŋakumayi ŋarrakuwaynydja ŋarra yolŋu'‐yulŋunha gal'ŋu ŋunhi rom‐dhunupamirrinhanydja warrpam' yana.
Yo, ŋarra nhäŋala marrtjina yolŋuwu, ga yakana ŋarra maḻŋ'maraŋalanydja ŋula yolnha yolŋunha guŋga'yunarawunydja ŋarraku, bala ṉirryurrunana ŋarra nhäŋalanydja wilwilyurrunana manapara. Yurru ŋuriŋi ŋaramurryunydja ŋarrakalay ŋarranha wuṉḏaŋarrkuŋala warray, bala ŋarra dhä‐ḏir'yurrunana bumarana ŋunhi miriŋunhanydja ŋuriŋina ŋarrakalaynha ŋarra ganydjarryu wal'ŋu;
ŋuriŋi ŋaramurryu ŋarrakalay ŋarra bitjarra muŋdhu'‐muŋdhurrunana warrpam'thurrunana ŋunhiyi dhuwurr‐yätjmirrinhanydja yolŋu'‐yulŋunha warrpam'thurrunana baḏuwaḏuyurruna, bala walalaŋgu ŋunhi maŋguny'tja waṉḏinana birrka'mirrina wäŋa monyguŋala.”
Yo, ŋarranydja yurru miyaman manikaynha wokthunna Garraywu, liŋgu ŋayinydja mirithirri warray ŋamakurru' Waŋarr, ga djämanydja ŋayi ŋuli mirithirri yana ḻatju' dhika wal'ŋu ŋamakurru' yana. Wirrki ŋayi yukurrana goŋmirriyaŋalanydja nhanŋuway yolŋu'‐yulŋunhanydja Yitjuralpuyŋunhanydja, liŋgu ŋayipi mel‐wuyunaramirrinydja, ga märr‐ŋamathinyaranydja nhanŋu dhärra yukurra yana djambimiriw.
Liŋgu ŋayi waŋana ḻakaraŋala bitjarra, “Walalanydja dhuwala ŋarrakuway yana yolŋu'‐yulŋu, bitjan gäthu'mirriŋu walala ŋarraku; nhinanydja walala yukurra yurru yuwalkŋuŋura yana wal'ŋu, yakana walala yurru ŋarranha mayali'‐wilkthundja,” bitjandhiyi, bala ŋayi walalanha walŋakuŋalanydja ŋuliŋuruyi dhawaṯmaraŋala mariŋurunydja.
Yo, Godku ŋunhi yolŋu walala burakinya ŋuli yukurranha ŋayaŋu‐yätjthinya ŋuriŋi warwuyu, yurru ŋayi Garrayyunydja walŋakuŋala warray beŋuruyi walalanha. Yaka ŋayi yänguŋala djiwarr'wuynhanydja yolŋunha guŋga'yunarawunydja, ŋayipi walalanhanydja walŋakuŋala, ŋayi dhawaṯmaraŋala walalanha beŋuru miriŋuwalanydja goŋŋuru, liŋgu wirrki yana ŋayi mel‐wuyurrunanydja walalaŋgu märr‐ŋamathinyarayu manapanarayu. Yo, ḻaw'maraŋalanydja ŋayi walalanha, bala ŋayi gäŋalana marrtjina walalanha gurrum'thurruna yana wal'ŋu, ḻatju'kuŋala dhika.
Yurru walalanydja ŋuyulkthina warray, ŋapa warray wekaŋala nhanŋunydja, bala ŋayinydja ŋunhi Godku Walŋanydja Garrkuḻuktja Birrimbirr ŋayaŋu‐yätjthinana, bala ŋayi Garraynydja ŋanydjaḻa'yurrunana walalaŋgala, ŋapana wekaŋala walalaŋgu. Walalanydja ŋunhi balanyarana bitjan miriŋuna nhanŋu, miriŋuwalana gali'ŋura, bala ŋayinydja Garrayyunydja bumara yukurrana walalanhana manaparana.
Bala yolŋu'‐yulŋuyunydja guyaŋinana baman'ŋuwuynha wal'ŋu, ŋunhi ŋayi yukurrana Mawtjitjthu gäŋalanydja walalaŋgu märi'munha beŋuru Yetjipŋuru, ga waŋana walala yukurrana bitjarra, “Way, wanhaka dhika be Godtja? Ŋäthilinydja ŋunhinydja wal'ŋu, Garrayyu yukurrana ŋilimurruŋgu märi'munhanydja gäŋala nhanukalay ŋayi goŋdhu, bala ŋayi märraŋalana walalanha ŋuliŋuru gapuŋurunydja walŋakuŋalana. Ŋayi yänguŋala nhanŋuway ŋunhi Walŋamirri Birrimbirr, ŋayi yukurrana nhinananydja walalaŋgala ŋunhilina ṉapuŋga'na, ga ŋuriŋi yana bili ganydjarryunydja bathalayu wal'ŋu ŋayi guḻk‐guḻkthurruna ŋunhiyi gapunhanydja, ŋunhi ŋayi Mawtjitj goŋ‐garrwarkunhamina ŋanyapinyay ŋayi,
<range>
bala ŋayi yukurrana ŋurru‐warryurrunanydja nhanŋuway ŋayi yolŋu'‐yulŋunhanydja ŋuliwitjarrayi gapukurrunydja ṉapuŋga'ŋukurrunydja, baṉḏanygurruna marrtjina.
Yakana walala ŋula galkina ga dhä‐ŋal'yurruna ŋula nhälilinydja, liŋgu ŋuriŋi Birrimbirryu Garraywalanydja yukurrana goŋ‐gulaŋala walalanha ḻatju'kuŋalana‐wala yanana, bala ŋayi nherrara walalanha ŋayaŋuwuna nhinanharawu.” Yo Garray, nhenydja ŋunhi gäŋala nhuŋuwaynydja yolŋu'‐yulŋunha ŋamathaŋala yana wal'ŋu, ga dhiyakuna märrwu yolŋuyunydja walalay yukurra waŋa yäku ḻakarama nhuna mirithirrina wal'ŋu yindikumana, gupaḏalnha‐wala yurru.
Yo Garray, nhäŋa ŋanapurrunha dhipuŋuruyinydja nhokalay nhe ḻatju'ŋurunydja wal'ŋu ḏarrtjalkŋurunydja wäŋaŋuru. Ŋäthilinydja ŋunhinydja nhe mirithina yana märr‐ŋamathina ŋanapurruŋgu mel‐wuyunaramirriyu, ga nhäŋala ŋanapurru ganydjarrnydja nhuŋu. Mukthun nhe yukurra märr‐ŋamathirri yulŋunydja ŋanapurruŋgu? Wanhaka dhika nhuŋu märr‐ŋamathinyaranydja? Yaka ŋanapurrunha meṉguŋa, liŋgu nhe muka ŋanapurruŋgunydja bäpa'mirriŋu.
Mak ŋanapurrunha märi'muyu Yipurayimdhunydja ga Djaykupthunydja meṉguŋalana, yurru nhenydja ŋanapurruŋgu bäpa'mirriŋuna, Walŋakunharamirrina Garray ŋanapurruŋgu; bitjana liŋgu nhenydja ŋuli gombunha warray walŋakunha ŋanapurrunha ŋuliŋuru miriŋuwalanydja goŋŋuru.
Garray, nhäku warray ŋanapurrunydja dhuwala gatjpaḻ'yurruna ŋulaŋuru nhokalanydja gatjaḻŋuru? Ŋanapurru bilyurruna ŋanapurruŋgalaynha gatjaḻlili. Nhäku warray nhe ŋanapurrunha gonha'yurrunanydja, ga ŋayaŋunydja ŋanapurrunha ḏälkuŋala? Garray roŋiyiyana lili ŋanapurruŋgala; guŋga'yurrana ŋanapurrunha, liŋgu nhenydja dhuwala God ŋanapurruŋguway yana, ga ŋanapurrunydja nhuŋuway dhulŋuŋu.
Djurutjalamdja ŋunha wäŋa ŋanapurruŋgala goŋŋura yana gurriri warray; yana ŋunhi miriŋunydja bunana, bala walala muŋdhu'‐muŋdhurrunana marrtjina ŋunhi nhuŋu dharrpalnydja wäŋa.
Garray, nhenydja ŋanapurruŋgu ŋurruŋu buŋgawa, ga dhuwalana gay' ŋanapurru bena‐wala barrkuna nhokalanydja. Bitjanna nhe yukurra nhämanydja ŋanapurrunha, bitjan ŋanapurrunydja mulkuruna nhokala, bitjan ŋanapurru yakana nhokalaŋumirri yäkumirri. Garray, ŋanapurrunydja ḏukṯuk nhuŋu nhe yurru djiwarrny'tja ḻapmaramana, ga dhunurrana lili, märr yurru dhuwala munathany'tja wäŋa buku'‐wukunydja gur'kuryunna ŋuriŋi nhokala ganydjarryunydja.
Ŋunha miriŋuyunydja walalay yurru nhäma dharaŋanna ŋunhi nhenydja biyapul wal'ŋu ganydjarr‐ḏumurru God, ga yolŋu'‐yulŋu miṯtji bäpurruny'tja yurru barrarirrina mirithirrina wal'ŋu marrmarryunmirrina gumurrŋura nhokalanydja, liŋgu nhenydja dhuwala balanyara biyaku ŋuli gurthana, ga ŋuriŋi nhokalanydja gurthayu yurru nhärana ŋunha dharpanydja räwakthirrina.
Ŋäthilinydja wal'ŋu ŋunhinydja nhe marrtjina lili, bala ŋayinydja ŋunhi bukunydja wäŋa marrmarryurrunana, bäyyi warray ŋunhi ŋanapurru yakanydja gatjpu'yurruna ŋurikiyi, yurru nhenydja djäma mirithirri warray ganydjarr ḏumurru.
Nhenydja dhuwala God, ŋunhi warray ŋunhi nhe ŋuli djäma ŋamakurru' wal'ŋu dhika ŋurikinydja walalaŋgu ŋunhi walala yukurra galkun ŋuli gatjpu'yun nhuŋu; yaka ŋäthilinydja yolŋuyu nhäŋala balanyarayinydja Godnha bitjan nhe.
Nhenydja gumurr‐ŋamathirri ŋuli yukurra ŋurikinydja walalaŋgu yolŋu'‐yulŋuwu ŋunhi walala ŋuli djäma ŋamathama wal'ŋu dhunupa ŋayaŋu‐djulŋithinyaramirriyu, ŋurikinydja walalaŋgu ŋunhi walala yukurra nhina ŋunhili nhokala ŋamakurru'ŋura romŋura. Yurru ŋanapurrunydja dhuwala dhuwurr‐yätjmirri yana. Nhenydja ŋanapurruŋgu ŋaramurryina, liŋgu ŋanapurrunydja djäma yätjkuŋala ŋuliŋuru liŋgu ŋurruŋuru ga yana liŋgu ga dhiyaŋu‐wala dhuwala mukthun. Nhaltjan dhika ŋanapurru yurru walŋathirrinydja?
Ŋanapurrunydja dhuwala bukmak rom‐djarrpi'mirri yulŋunydja nhokalanydja maŋutjiŋura. Yo, ŋanapurrunydja ŋuli ŋunhi djäma, ŋunhi ŋanapurruway ŋuli guyaŋirri yanapi ŋamakurru', yurru nhenydja ŋuli ŋunhiyi yätj ḻakarama warray yana wal'ŋu mirithirri warray, balanyara warray biyaku ŋuli dhukun'mirri dhomala, biyapulnha wal'ŋu buŋgan‐ḏumurruna barrpa'na. Yo, ŋuriŋi ŋanapurruŋgala yätjthunydja yukurra djaw'yunna‐wala yana ŋanapurrunha, balanyarana bitjan ŋanapurrunydja man'tjarr bo'yunara, ḏaŋgalkmaranhara watawuŋu.
Yakana ŋula waŋganydhu ŋuli yukurra bukumirriyama nhuna ŋäŋ'thun guŋga'yunarawunydja; ŋanapurrunydja ŋuli yukurra yana ḻayḻayyunna ŋula nhäŋurana malaŋuŋura, yakana ŋula waŋgany yolŋu bira'yun ŋuli yukurra ga ralparalpa nhina, bitjan ŋayi yurru nhuna mulka. Bala nhenydja ŋunhi buku‐yaw'yunmina nhunapinyay nhe, gonha'yurrunana ŋanapurrunha, bala nhe dhayuŋaranydja ŋanapurrunha ŋunhiwalana ŋanapurruŋgalay yätjlilina wal'ŋu romlili, märr yurru ŋanapurruŋgunydja ŋunhiyina yätjnha wal'ŋu buŋgawa.
Garray, nhenydja ŋanapurruŋgu bäpa'mirriŋu. Ŋanapurrunydja dhuwala balanyara biyaku ŋuli dhoḻu, ga nhenydja balanyarana bitjan djämamirrina nhe ŋurikiyi dhoḻuwu; nhe ŋanapurrunhanydja djäma nhepi, nhokalay nhe goŋdhu.
Garray, yakana ŋanapurruŋgu mukthurranydja‐wala ŋaramurrthiya; yaka guyaŋiya biyaka liŋgu ŋanapurruŋgu yätj malanha. Nhäŋa ŋanapurrunhanydja mel‐wuyunaramirriyu, liŋgu ŋanapurrunydja dhuwala nhuŋuway yolŋu walala.
Garray, ŋunha nhuŋu ŋunhi dharrpalnydja wal'ŋu wäŋa liŋguna ḏaw'‐ḏawyurrunana buḻwaŋ'maranharana, ŋorra yukurra yolŋumiriwnha yana.
Ŋanapurruŋgu bäpa'mirriŋunydja walala ŋuli yukurranha buku‐ŋal'yuna ŋunhiliyi ḻatju'ŋura wal'ŋu nhokalay Buṉbuŋura, ga ŋunhayi wäŋanydja Buṉbunydja liŋguwuynha dhuŋgur'yunarana ŋurikiŋi gurthawuŋuna nhäranharana, ga liŋguna nhä malanha ḻatju'mirrinydja dhikanydja nhäranana warrpam'nha buwayakthinana.
Buku‐djulŋi Garray, nhätha nhe yurru ŋanapurrunha guŋga'yundja? Nhaltjan nhe yurru yulŋunydja? . . . mukthun yana nhina yukurra dhäruk mukthun? Mukthun nhe yurru ŋanapurrunha dhä‐ḏir'yun gupaḏalkuma?
Ga ŋayi Garraynydja buku‐wakmaraŋala waŋana bitjarra, “Ŋarranydja dhuwala dhärrana ŋarra yukurrana galkurruna nhumalaŋgu bukumirriyanharawuywuna, ga nhenydja yaka warray marrtjina ga bukumirriyaŋalanydja ŋarrakala. Ŋarranydja dhuwala gay', dhärra ŋarra yukurra baṉarra'ŋura, ga nhenydja yaka warray marrtjina ga ḻarruŋalanydja ŋarraku. Ŋarra waŋana ŋunha miṯtjinha bäpurru'nha yolŋunha walalanha ‘Dhuwala ŋarra,’ bitjarra, yurru walalanydja yaka warray ŋula bukumirriyaŋala guŋga'yunarawunydja ŋarrakala.
Bitjan liŋgu ŋarranydja yukurra dhärra baṉdja‐ḻakarama dhuwala, ŋaḏupthun nhumalaŋgu ŋurikinydja walalaŋgu ŋunhi nhuma ŋayaŋu‐nhumalaŋgalayŋumirri nhuma, galkun ŋarra yukurra yulŋunydja nhumalaŋgu ŋunhi ŋänharamiriwwunydja yolŋu'‐yulŋuwu. Ŋarranydja bini ŋunhi gumurr‐ŋamathinya nhumalanha märranhanydja, yurru nhuma yukurra djäma nhumalaŋgiyingala nhuma djälyu wal'ŋu bitjan liŋgu.
Bala ŋarranydja nhumalaŋgu ŋaramurryinana wirrkina, liŋgu bitjan warray liŋgu nhumanydja yukurra djäma ŋula nhä warray yätj warray rom malanha; bitjan liŋgu nhuma yukurra buku‐ŋal'yundja wiripuŋuwunydja waŋarrwu maḏayin'ku ga ŋula nhäku, ga dhuŋgur'yun marrtji ŋula nhä buŋgan bäw' malanha ŋuriki be nhäku waŋarrwu.
Munhakunydja nhuma ŋuli marrtji molulili ŋunha be nhälili dhuyulili wäŋalili, bala nhuma ŋuli djäma manikaynha mokuywuna ŋurikina buku‐ŋal'yun, ga wiripunydja nhuma ŋuli ḻuka bikipiki ga ŋula nhä malanha wäyin ŋunhi nhuma ŋuli ŋäthilinydja mundhurr wekama ŋuriki be nhäku waŋarrwu.
Nhe ŋuli ḻakaranhamirri nhunapinyay nhe bitjanmirri, ‘Ŋarranydja dhuwala ḏarrtjalk. Yaka marrtjiya galkithiya ŋarrakalanydja lili; nhe ŋuli bäynha ŋarranha moy'mirriyaŋu.’ Wirrki ŋarra yukurra ŋapa‐milnyaŋ'thundja balanyarawunydja romgu, ga ŋaramurrnydja dhuwala ŋarraku balanyarana bitjan gurtha ŋunhi ŋuli yukurra nhära bitjan liŋgu.
“Yakana ŋarra yurru dhäruk mukthun gupaḏalkuma, ŋarranydja yurru yana buku‐ruŋiyinmaramayi ŋurikinydja walalaŋgu yolŋu'‐yulŋuwu dhuwurr‐yätjmirriwunydja, ŋupanayŋuyi yana ŋunhi walala ŋuli yukurra djäma bitjandhiyi dhuwurr‐yätj. Yo, ŋarranydja yurru dhä‐ḏir'yunna ŋuriki walalaŋgalaŋuwuy yätjpuynydja djämawuy ga bitjandhi liŋgu walalaŋgalaŋuwu märi'muwunydja yätjpuy, ŋunhi walala yukurrana mundhurr wekaŋala bathara buŋgan bäw' bitjarrayi, buku‐ŋal'yurruna wiripuŋuwu waŋarrwu. Yuwalkkuma yana ŋarra yurru nhumalanha buku‐ruŋinyamarama dhä‐ḏir'yundja ŋuriki ŋunhi nhuma yukurra djäma dhuwurr, ŋayaŋu‐yätjkuma ŋarranha.” Bitjarra ŋayi Garray waŋananydja.
<range>
“Yo, ŋarra yurru baḏuwaḏuyunna yulŋunydja dhuwurr‐yätjmirrinhanydja yolŋu'‐yulŋunha, yurru yaka ŋarra yurru dhuwala baḏuwaḏuyun warrpam'thundja yolŋu'‐yulŋunha, yana ŋarra yurru walŋakumanydja märrama ŋunhinha walalanha ḻurrkun'nha, ŋunhi walala yukurra yuwalkkuma dhäruk märrama ŋarranha; ŋarranydja yurru ŋunhiyinydja walalanha bitjan goŋmirriyamana wal'ŋu, bala walala yurru buku‐ŋal'yunna yukurra ŋarraku, ga nhinanydja walala yurru yukurra manymakkumana dhikana wal'ŋu yana ḻatju'ŋurana ŋoy‐ŋamathirrina.
<range>
<range>
Yurru nhumalaŋgunydja ŋurikinydja ŋunhi nhuma gonha'yurruna ŋarranha, ŋapa‐wekaŋala ŋarraku, ga buku‐ŋal'yun yukurra wiripuŋuwu waŋarrwu, nhenydja yurru yakana nhina walŋathirri, liŋgu nhumanydja yaka warray mäkiri'‐witjurruna ga ŋäkula ŋunhi ŋarra wäthurrunanydja nhumalaŋgu; yaka warray nhumanydja ḏukṯukthina ga dhäruk märraŋala ŋarranha, yana nhuma mäkiri'‐yaryurruna warray ŋarrakunydja, ga djäma djarrpi' warray rom.
<range>
Yo, yuwalk ŋarra nhumalaŋgu ḻakaramanydja yukurra dhuwala. Ŋunhinydja walala ŋunhi walala yurru buku‐ŋal'yun ŋarraku ga dhäruk märrama ŋarranha, ŋunhiyinydja walala yurru mirithirrina wal'ŋu maranhuyirri, ga nhumanydja yurru marrya'yirrina ga ŋanhdharkthirrina; walalanydja yurru ŋunhiyinydja walala djulŋithirrina goŋmirriyirrina nhina, yurru yukurra miyaman märr‐yiŋgathirrina wal'ŋu. Ga nhumanydja ŋunhinydja ŋunhi nhuma dhäruk‐märranharamiriw walala, nhumanydja yukurra yurru galŋa‐yätjthirrina, ŋäthina nhenydja yurru warwumirriyirrina.
<range>
Nhumanydja yurru raku'‐rakunydhirrina, ga ŋunhina walala dhäruk‐märranhamirrina yurru walŋanydja nhina yukurra, ga ŋarrapi yurru walalanha wekama yuṯanydja yäku yana. Ga walalanydja yurru goŋmirriyanharana ŋarrakuŋu, ŋunhi ŋarrapi yuwalktja Waŋarr God. Yanana yurru walala meṉgumana marinydja, liŋguna ŋunhi djuḻkthurruna, winya'yurrunana.”
<range>
Garraynydja waŋa yukurra bitjan, “Märr‐yuwalk yana ŋarra yukurra djämanydja yuṯa ŋunha djiwarr' ga yuṯa dhuwala munatha'. Yolŋu'‐yulŋuyu yurru meṉgumana ŋunhi ŋäthiliŋunydja, ga yakana biyapulnydja walala yurru yukurra guyaŋirri bala dhuḏithuny'tja roŋiyirri ŋäthiliŋunydja dhukarr.
Nhäŋa dhuwala yuṯana ŋunhi ŋarra yukurra djäma, ga biyaka galŋa‐djulŋithiyana. Ŋarra yurru Djurutjalamdja wäŋa biyapul dhuḻ'yundhi, yuṯakumayi djäma, ga yolŋunydja walala yurru nhina yukurra ŋayaŋu‐ŋamathirrina dhikana wal'ŋu ŋunhiliyi ḻatju'ŋuranydja dhikanydja wäŋaŋura.
Ga ŋarrapinydja yurru bitjan yana liŋgu galŋa‐djulŋithirriyi ŋurikiyi wäŋawu, mirithirrina gal'ŋu yurru märr‐yiŋgathirrina ŋarrakalaŋuwala yolŋu'‐yulŋuwalana. Yakana yurru ŋula yol yolŋu galŋa‐yätjthirri ŋunhiliyinydjayi wäŋaŋura, ga yakana yurru ŋula yol ŋäthi yukurra.
Yothuny'tja yurru ŋunhinydja yakana rakunydhirri, ga ŋunhi yurru yolŋu balanyara bitjan 100‐mirrina dhuŋgarramirri, ŋayinydja yurru mukthunna‐wala yana nhina yukurra bitjanna bitjan yuṯana ŋayi yolŋu; ŋunhina liŋgu yurru rakunydhirri yuṯanydja ŋunhi ŋayi dhuwurr‐yätjnha yolŋu.
Yolŋu'‐yulŋuyu yurru marrtji dhuḻ'yun wäŋa, bala nhinana yurru yukurra wäŋaramana ŋunhiliyi, ga yakana yurru miriŋuyu djaw'yun yukurra ŋuliŋuruyinydja borum ga ŋatha ŋunhi walala yukurra yurru ŋuthanmarama; ŋayipina yurru yana ŋunhinydja wäŋa‐waṯaŋuyuna ḻuka yukurra.
<range>
Yakana yurru ŋula yolthu yolŋuyu djäma yukurra dhäparktja, ga djamarrkuḻiny'tja walalaŋgu yurru yakana ŋula burakirri ŋula nhäyunydja, liŋgu ŋunhiyinydja walala yumurrku' ŋurikina walalaŋgu ŋunhi ŋayi Godthu ŋayipi goŋmirriyaŋala walalanha.
Ga ŋulinyaramirriyunydjayi ŋarra yurru wekama nhä malanha ŋamakurru'na ŋäthili yana, yurruna walala yurru ŋäŋ'thun; walala yurru ŋäŋ'thundja, ga ŋarranydja yurru wekama ŋulinyaramirriyu liŋgu ŋunhi walala yukurra baḏak waŋa bukumirriyama ŋarrakala.
Yakana yurru wäyindhu ŋula waŋganydhu buma wiripuŋunhanydja; ŋuriŋi wakinŋuyunydja wuŋgandhu ga boḏinydhu bembiyu yurru yukurra ḻuka rrambaŋina mulmunydja waŋganyŋurana, ga maḏakarritjthu ŋuriŋi läyindhu yurru ḻuka mulmuna, bitjanna bitjan buliki'yu, ga yakana yurru biyapul moḻ'ŋuyunydja ḻäwuma yolŋunha. Yakana yurru yolŋu burakirri yukurra ŋula nhäyunydja; bukmaknha yukurra yurru nhina walŋamirrina warrpam'nha ŋunhalayinydja ŋunhi ŋarrakalay dhuyuŋuranydja wal'ŋu bukuŋuranydja wäŋaŋura.” Bitjarra ŋayi Garray waŋananydja.
Yo, Garray waŋa yukurra bitjan, “Djiwarrny'tja dhuwala ŋarraku wäŋa nhinanharawu, ga dhuwalinydja munathany'tja wäŋa ŋarraku ḻuku‐nherraṉminyarawuna. Nhäyinyara dhika buṉbu nhuma yurru djämanydja ŋarraku dhika? Wanhami wäŋaŋura ŋarranydja yurru nhina yukurra? . . . nhäyinyaraŋura buṉbuŋura?
Liŋgu dhuwalayinydja bukmak nhä malanha ŋarrakuŋuway yana djämawuy. Ŋarra yurru nhäma mel‐wuyun ŋunhinhanydja yolŋunha ŋunhi ŋayi yurru bun'kumu‐djipthun djalkirilili ŋarrakala, nyilŋ'maranhamirri bitjan ŋanyapinyay ŋayi, ga ŋanydjaḻa'yun yuwalkkuma yana ŋuliŋuru yätjŋurunydja nhanukalay ŋayi, ga yuwalk ŋarraku dhäruktja gal'ŋu märrama.” Ga bitjarra ŋayi Garray waŋananydja.






















Dhuwalanydja gay' dhäruk waŋa yukurra yäku Djiramaya ŋunhi ŋayi gäthu'mirriŋunydja dhuwalayi Yilkayawu, ŋunhi ŋayinydja ḏalkarra'mirri yolŋu wäŋawuy Yanathuwuy, Bindjamangala yirralkaŋura.
Ŋayi Garraynydja waŋanana Djiramayawala ŋulinyaramirriyuna waluyunydja ŋunhi ŋayi yukurrana buŋgawanydja nhinana Djotjaya yäku, Waymangu gäthu'mirriŋu, buŋgawa ŋayi Djudawuyŋu, ga biyapul ŋayi Garray waŋana Djiramayawala ŋulinyaramirriyu ŋunhi ŋayi yukurrana nhinana Djotjayawuna gäthu'mirriŋu Djiyuwakim yäku buŋgawa. Yo, ŋayi Garraynydja yukurrana waŋana nhanukala mirithirri guḻku'mirri, yanana liŋgu‐u‐u ga ŋulinyaramirriyuna ŋunhi ŋayi Djotjayawu gäthu'mirriŋu Djitakayana yukurrana nhinana buŋgawa 11‐nha dhuŋgarra, ga ŋuriŋinydjayi dhuŋgarrayu walala miriŋunydja marrtjinana, bala bumarana ḏaw'‐ḏawyurrunana ŋunhiyi wäŋanhanydja Djurutjalambuynydja, bala djaw'‐djawyurrunana ŋunhiyi yolŋu'‐yulŋunhanydja ŋurikiy Djurutjalambuynydja wäŋawuy balayina Bapilunlilina wäŋalili. Ga dhuwala ŋunhi Djiramayawuŋu dhäwuny'tja.
<range>
Garray waŋana ŋarrakala bitjarra, “Ŋarranydja nhuna djarr'yurruna ŋäthili yana, yurruna ŋarra djäma nhuna ŋunha ŋäṉḏi'mirriŋuwalanydja guḻunlili. Ŋäthili yana gal'ŋu, yurruna nhe dhawal‐wuyaŋina ŋarranydja nhuna nherrarana, nhenydja yurru ŋarraku djawarrkmirrina yolŋu, gäma yurru yukurra ŋarrakuwaynha dhäruk miṯtjiwala yolŋu'‐yulŋuwalana.”
<range>
Ga ŋarranydja waŋana buku‐wakmaraŋala bitjarra, “Garray God, ŋarranydja dhuwala yaka ŋarra djawarrkmirri, yaka ŋarra marŋgi nhaltjan ŋarra yurru waŋa. Ŋarranydja dhuwala yuṯa yana ŋarra, balanyara bitjan yothu.”
Ga ŋayinydja waŋana ŋarranha bitjarra, “Yaka biyakayi waŋiya, yaka nhunapinyay nhe ḻakaranhamiya yothu ḻakaranhamiya bitjarra. Ŋarranydja yurru nhuna dhuwalanydja djuy'yunna yana ŋunha yolŋu'‐yulŋuwalanydja, ŋarrapi yurru nhuŋu ḻakaramanydja wanhamala nhe yurru marrtji, ga nhenydja yurru marrtjina yana, ga ḻakaramanydja nhe yurru ŋunhi yana liŋgu dhäruktja, ŋunhi ŋarrapi yurru nhuŋu dhäruk wekama waŋanharawu.
Yakana barrariya ŋula yolkunydja, liŋgu ŋarranydja yurru galki yana nhokala, gunganhamirriyama yurru yukurra nhuna ŋula nhäŋuru,” bitjarra ŋayi Garray waŋananydja.
Bala ŋayi Garraynydja goŋ‐djarryurrunana, bala mulkana ŋarranha dhurrwarana, bala ŋayi bitjarrana waŋana, “Ŋay', dhuwala ŋarra yukurra dhäruktja gathanna nhokala ŋäṉarrlilina.
Gäthuranydja dhuwalanydja ŋarra nhuna nherrarana dhiyakuyina djämawu, nhe yurru waŋanydja yukurra biyapul'nha wal'ŋu ganydjarrmirriyuna dhikana buŋgawawunydja walalaŋgu ga biyapul miṯtjiwu ga miṯtjiwu. Yo, dhiyaŋuyinydjayi dhärukthu nhe yurru bitjan ḏulŋurr'yunna romdja malanha, bitjan nhe yurru djuḏul'yunna marrtji muṉguykumana, ḏaw'‐ḏawyunna warrpam'thunna yurru. Ga biyapul nhe yurru dhuḻ'yundhi, bitjan nherraṉ dholkuma nhe yurru yuṯana rom ŋunhimalayinydja ŋäthiliŋulilinydja dharapullili.”
Bala ŋayi Garrayyu ŋarranha biyapul dhä‐wirrka'yurruna bitjarra, “Djiramaya, nhä nhe yukurra nhämanydja?” Ga ŋarranydja waŋana bitjarra, “Nhämanydja ŋarra yukurra dhuwala walŋa dharpanydja.”
Ga ŋayi Garrayyunydja ŋarranha waŋana bitjarra, “Yo, yuwalk dhuwali nhe nhäŋalanydja dhunupa, ga ŋarranydja dhuwala walŋa yana. Ŋarranydja marrtji ŋarrapinydja nhäma ŋarrakuway ŋarra dhäruktja malanha, ga yuwalk yana ŋarra yurru djämanydja bitjandhiyi, ŋunhi nhaltjan ŋarra ŋuli yukurra dhawu'‐nherraṉ.”
Ga biyapul ŋayi Garrayyu dhä‐wirrka'yurruna ŋarranha bitjarra, “Djiramaya, nhä nhe yukurra biyapulnydja nhäma?” Ga ŋarranydja waŋana bitjarra, “Nhämanydja ŋarra yukurra dhuwala gapu buŋbuŋdhun yukurra banikin'mirri, yurru gilyunna ŋayi yukurra ŋunha yulŋunydja, rarryunna yukurra lilina bitjanna ŋilimurruŋgalana dhimurru'ŋuruna.”
Bala ŋayinydja waŋana bitjarrana ŋarrakala, “Yo, ŋulaŋuruyi dhimurru'ŋurunydja yurru marrtji bathalana marinydja, barrari‐wukunhamirrina yana, baḏuwaḏuyunna yurru yana warrpam'thunna yolŋu'‐yulŋunhanydja dhipuŋurunydja wäŋaŋuru, liŋgu ŋarra yurru waŋgany‐manapan marrtji miṯtjinha ga miṯtjinha bäpurru'nhanydja, ŋunhi walala yukurra nhina ŋunha dhimurru'ŋura, bala walala yurru marrtji waŋgany yana miṯtjinydja miriŋunydja, bala baḏuwaḏuyun warrpam'thuna yurru Djurutjalamdja wäŋa, galkithirrina yana walala yurru marrtjinydja‐wala ŋunhana yana dhurrwaralilina, ga nhinanydja walala yurru marrtji ḻiw'maramana yana gungamana ŋunhiyi wäŋa.
<range>
Ga balakurru‐witjandhinydjayi ŋarra yurru dhä‐ḏir'yunna ŋarrakuway yolŋu'‐yulŋunhanydja, liŋgu walala dhuwurr‐yätjthina. Walala gonha'yurruna ŋarranha ga ḏiltjina‐wekaŋala ŋarrakunydja, bala buku‐ŋal'yun yukurra ŋunha wiripuŋuwuna waŋarrwu ŋula nhäkuna maḏayin'kuna malaŋuwu, märr‐ŋal'yunna yukurra ŋurikina goŋbuywuna djämawuywu nhäku malaŋuwu waŋarrwu.
“Gaŋgathiyana ŋe Djiramaya, bala marrtjiyana, ga ḻakaraŋana ŋarrakalaŋuwa yolŋu'‐yulŋuwanydja, ḻakaraŋanydja walalambala ŋunhi yana liŋgu ŋunhi ŋarrapi yurru nhuna dhäruk‐wekama waŋanharawu. Yakana barrariyanydja walalambala, yana mukthurrana waŋiya barrarimiriwnha wilwilyunamiriwnha. Ŋuli nhe yurru nhina yukurra galŋa‐mukthundja ga goranydja, bala ŋarranydja yurru yana nhuna gora‐wekamana gumurrŋurana walalaŋgala maŋutjimarana.
Liŋgu dhiyaŋunydja gay waluyu ŋarranydja nhuna bitjarra wuṉḏaŋarrkuŋalana ganydjarr‐wekaŋalana. Nhenydja dhuwala balanyarana biyaku ŋuli wäŋa dhuḻ'yunara wuṉḏaŋarrkunharana, ḻiw'maranharana biyaku ŋuli ḻoḻu gunganhara ḏälnha. Nhe yurru yukurra dhärra wuṉḏaŋarrnha yana, balanyarana biyaku ŋuli yuṯuŋgurr djimuku'. Walala yurru buŋgawamirriyunydja ga ŋurru'‐ŋurruŋuyunydja yolŋuyu walalay nhuna yukurra ḏur'yun galkinyamarama, ga walala yurru ḏalkarra'mirriyu ga bukmakthu yolŋuyu walalay ḏur'‐ḏuryunna nhuna, gur'kuryunna bitjanna yurru, yurru yakana nhuna yurru ŋula yolthu dhäkay‐galkinyamaramanydja. Nhepi yurru yana djuḻkthundja bukmakku walalaŋgu, liŋgu ŋarranydja dhuwala galki yana nhokala, bitjan gunganhamirriyama ŋarra marrtji nhuna,” bitjarra ŋayi Garray waŋananydja.
<range>
Biyapul ŋayi Garray waŋana ŋarrakala bitjarra, “Ḻakaraŋa ŋarrakalaŋuwa yolŋu'‐yulŋuwa Djurutjalamdja dhuwala dhäruk gam', ‘Ŋarra guyaŋirri yukurra roŋiyirri bala ŋunha ŋurruthanharawuy wal'ŋu, ŋunhi nhuma ŋurruthaŋala wekanhamina yukurrana ŋayaŋu‐nherraṉmina ŋarrakala, ga wirrki nhuma yana märr‐ŋamathinanydja wal'ŋu ŋarraku. Nhumanydja dhuwala ŋarraku, balanyarana bitjan dhäyka ŋunhi ŋarra nhuna märraŋala ŋarrakuwayliliyaŋala. Ŋäthilinydja nhuma ŋunhi malthurruna galki yana ŋarraku, bäythi ŋunhi ŋali yukurrana marrtjina be ŋanhdharkkurrunydja wäŋakurru ŋathamiriwkurrunydja.
<range>
Nhuma Yitjural, ŋäthilinydja ŋunhinydja nhuma yukurrana nhinana ḏarrtjalk wal'ŋu yana, ganaŋ'thunara ŋuliŋuru yätjŋurunydja, ŋarrakuway wal'ŋu yana dhulŋuŋu ŋunhiyinydja yolŋu walala nhuma, ga ŋunhi nhumalanha ŋuli ŋula yolthu ŋayaŋu‐yätjkunhanydja bunha, ŋarranydja ŋuli bitjanayi liŋgu yana buku‐ruŋinyamaranhayi walalanhanydja bunha.’ Dhuwalayinydja malanha dhäruk yukurrana waŋana ŋayipi yana Garray.”
Yo, mäkiri'‐witjurrana walala dhiyakuyi Garraywalaŋuwunydja dhärukku nhuma yolŋu'‐yulŋu Yitjuralpuyŋu, ŋayi yukurra waŋanydja bitjanna, “Nhäku ŋunhi walala nhumalaŋgala märi'muyunydja walalay gonha'yurrunanydja ŋarranha? Nhä dhika ŋarranydja? . . . yätj ŋarra waŋarrnydja? Nhäku walala ŋunhi bilyurruna ŋarrakalaŋuŋurunydja wiripuŋuwalanydja waŋarrwala? Yätjnha yana dhuwaliyinydjayi, bawa'mirrina rom, liŋgu ŋunhiyinydja waŋarr malanha ŋula nhäna, rakunynha walŋamiriwnha.
<range>
“Yo, liŋgu ŋarra ŋunhi märraŋalanydja dhawaṯmaraŋalanydja nhumalaŋgu märi'munhanydja walalanha ŋulaŋuru Yetjipŋurunydja, goŋŋuru miriŋuwalanydja, yurru walalanydja yaka warray ḏukṯukthina ŋarraku. Ŋarra gäŋalanydja walalanha yukurrana ŋula ŋanhdharkkurru wäŋakurru, yolŋumiriwkurru,
bala ŋarra wapmaraŋalana walalanha dhipalana dhapirrklilina wäŋalili wal'ŋu, märr walala yurru yukurra märr‐bakthun maranhuyu nhina dhiyalana ŋatha‐guḻku'mirriŋurana wäŋaŋura. Yurru walalanydja yätjkuŋala warray baḏuwaḏuyurruna dhuwalayi wäŋanha ŋuriŋi warray walalaŋgalay yätjthu warray romdhu, dhuwalayinydja wäŋa ŋunhi ŋarra wekaŋala walalaŋgu ŋarrapi.
Walalanydja bini ŋunhi ḏalkarra'mirrinydja walala waŋanha bitjana muka, ‘Wanhaka dhika ŋayi Garraynydja? Ŋilimurru yurru roŋiyirriyi nhanukala.’ Yurru walalanydja yaka warray bitjarrayi, liŋgu ŋunhiyinydja walala rom‐dharraymirri walala, yaka walala marŋginydja ŋarraku yuwalktja. Walala ŋunhi ŋurru'‐ŋurruŋunydja yolŋu'‐yulŋu ŋuyulkthina warray ŋarraku, ḏiltji warray wekaŋala, ga walala ŋunhi djawarrkmirri walala yolŋu'‐yulŋu waŋa yukurra be wiripuŋuwala warray waŋarrwala, yäku ḻakarama Bälnha warray, yana walala ḻayḻayyunna yukurra ŋunhilina be nhäŋiniŋ'ŋurana romŋura.
“Bala ŋarranydja yurru nhumalanha ŋarrakalaynha ŋarra gäma gumurrlili wapmarama dhä‐wirrka'yunarawuna yukurranharawu mala‐yarr'yunarawuna, nhumalanha ga nhumalaŋgu yumurrku'nha.
Gatjuy marrtjiyana ḻarruŋana, ga yakana yana nhe yurru ŋula waŋganynha miṯtjinha maḻŋ'maramanydja, ŋunhi walala yurru ganan walalaŋguway wal'ŋu ŋunhi waŋarrnha ga buku‐ŋal'yun ŋunha wiripuŋuwuna waŋarrwu, bäyyi ŋunhi walalaŋgu waŋarr yakanydja walŋa ga yuwalkŋu. Yurru ŋarrakalanydja yolŋu'‐yulŋuyu gonha'yurruna warray, ŋapa warray wekaŋala ŋarraku, ŋunhinhanydja ḻatju'nhanydja walalaŋgu dhikanydja yuwalkŋunhanydja Godnha Waŋarrnha, ga buku‐ŋal'yundja walala yukurra ŋurikinayi nhäŋiniŋ'kuna ŋula nhäkuna waŋarrwu.
<range>
Ŋunha djiwarr'wuyyunydja walalay yukurra ṉirryunna nhäma, ga bitjanna yukurra waŋa, ‘Nhäku warray ŋunha walala gonha'yurruna ḻatju'nhanydja ŋunhi Godnha wal'ŋu?’ bitjanna, bala walala buku‐djaw'yunminana ŋuliŋuruyi nhänharaŋurunydja.
Liŋgu ŋarrakalaynydja yolŋu'‐yulŋuyu djäma märrma' romdja yätj yana wal'ŋu mirithirri. Ŋurruŋunydja walala gatjpaḻ'yurruna ŋarrakalaŋuŋuru, ŋunhi ŋarranydja balanyarana bitjan ŋunhi riyala gapu yukurra dhawaṯthun walŋa wal'ŋu yana, ga ŋuliŋurunydja dhurrwaraŋuru ŋunhi walala bilyurruna ŋapa‐wekaŋala ŋarraku, bala walala djämana yukurrana yaw'yurrunana goŋdhuna walalaŋgalay maḻŋ'maranharawu gapuwuna, yurru ŋarŋganydja ŋunhi walalaŋguŋu yaw'yunara baṉḏanynha gapumiriwnha.”
Yo, Godthu waŋa ŋuli yukurra bitjan, “Nhuma Yitjural miṯtji, nhäku nhuma nhina yukurra garrpiṉarawuynydja? Nhumanydja ŋunhi dhawal‐wuyaŋina yäna warray, yaka warray garrpiṉara ŋula yolkuŋu. Nhaltjarra ŋunhi ŋayi miriŋuyunydja nhumalanha gaṯmaraŋalanydja?
Yo, ŋayi ŋunhi miriŋunydja marrtjina lili gaya'‐gayaw bitjarra, bala walala baḏuwaḏuyurrunana yana wäŋanydja nhumalaŋgu ga yolŋu'‐yulŋunha.
<range>
Nhumalaŋguway yana ŋunhiyinydja ŋurru; dhuwalayinydjayi mari nhumalaŋgu bunana, liŋgu nhuma gonha'yurruna ŋapa‐wekaŋala Garraywu nhokalaŋuwu Waŋarrwu. Ŋarranydja ŋunhi gäŋala marrtjina nhumalanha ḻatju'kuŋala dhika wal'ŋu, yurru nhumanydja gonha'yurruna warray ŋarranhanydja, bala marrtjina wiripuŋuwala warray yolŋu'‐yulŋuwala guŋga'yunarawu. Ŋuriŋi Yetjippuyŋuyunydja ga Yatjiriyawuyŋuyunydja yakana yurru nhumalanha guŋga'yun; yakana nhe yurru ŋayaŋu‐ḏaw'yun ŋuriŋiyinydjayi gapuyu ŋunhi walalaŋguŋunydja wekanhara.
<range>
Yo, dhiyaŋiyi nhokalanydja nhe yätjthu yurru nhumalanha dhä‐ḏir'yunna, raypirri'yunna yurru, märr nhe yurru marŋgiyirri ŋunhi nhuŋunydja dhukarr yätjnha yanana mirithirrina; yanana nhe yurru burakirrina yukurra galŋa‐yätjthirrina, ŋunhi nhe ŋuli ŋarranhanydja gonha'yun, ga yaka rom‐wiyaṉiyirri yurru ŋarraku ga dhäruk märrama ŋarranha, ŋunhi ŋarranydja yuwalkŋuna wal'ŋu ŋunhi Garraynha Godnha nhumalaŋgu. Dhuwalanydja dhäruk nherraṉara nininygarrmunarana yanana ŋarrakuŋu ŋurikiŋina Waŋarrwuŋu Garraywuŋu.”
Ga biyapul ŋayi Garray God waŋana bitjarra gam', “Yitjural, nhumanydja ŋunhi ŋuli yukurranha nhinanha ŋarrakala yana romŋura, bala nhumanydja waŋana bitjarra warray, ‘Yakana ŋanapurrunydja ḏukṯuk nhanŋu Garraywu, yakana ŋayi yurru ŋanapurruŋgu ŋurruŋu ga buŋgawa. Yaka ŋanapurru yurru dhäruk ŋanya märrama,’ bitjarra nhumanydja yukurrana waŋana, bala nhuma ḏiltjina‐wekaŋala ŋarrakunydja, ga buku‐ŋal'yurruna wiripuŋuwuna waŋarrwu.
Nhumanydja dhuwala balanyara bitjan dharpa ŋunhi ŋarrakuŋu ḻämu‐nherraṉara. Ŋarranydja ŋunhi dholkuŋala ḻatju' dhika ŋanya maŋutji, ga nhenydja bilyurruna ŋuliŋuruyi, bitjarrana nhenydja dhiyaŋunydja‐wala bitjan nhäŋiniŋ'nha nhe dharpa.
Yätjnha yanana nhenydja, moy'mirrina yana wal'ŋu wirrkina. Bäythi nhe ŋuli ŋunhi rurrwuyunmirri nhunapinyay nhe wirrkinydja wal'ŋu muḻmuḻ'yunydja, ga yakana nhe nhunapinyay nhe yurru ŋunhi ḏarrtjalkkunharamirrinydja; bitjan liŋgu ŋarranydja nhuna yukurra nhäma yätj yana, moy'mirri wal'ŋu mirithirri ŋuriŋi nhokalay yätjthu,” bitjarra ŋayi Garray waŋananydja.
“Yo, nhenydja ŋuli waŋa ḻakaranhamirri nhunapinyay nhe bitjanmirri, ‘Ŋarranydja dhuwala ḏarrtjalk warray, yaka ŋarra dhukun'mirri ga moy'mirri.’ Ŋunhiyinydjayi bothinyaramirrina nhe ŋuli bitjandhiyinydja dhäruk waŋa. Nhenydja dhuwala balanyara bitjan wuŋgan dhäyka nhäma marrtji ḻarruma ḏarramuwu wuŋgangu. Balanyarayi nhe yulŋunydja, djäl ḏumurru nhe wiripuŋuwu waŋarrwu; yakana nhuna yurru gulmarama ŋula yolthu yolŋuyunydja. Nhenydja ŋuli waṉḏirrina‐wala yana ŋurikalanydja ŋunhi ŋayi yurru wäthun nhuŋu ŋula yol birrka'mirri.
<range>
Nhätha nhe yurru ŋuliŋuruyi märr‐yawaryundja ḏaḏawyundja romŋuru, ga yakana biyapulnydja djäl‐ḏumurruyiya waŋarrwu wiripuŋuwunydja? Ga nhenydja ŋuli waŋa bitjan warray, ‘Gonha'yurra ŋarranha. Yaka nhe yurru ḻakarama ŋarrakunydja. Ŋarra yurru ŋarrakalay yana ŋarra djälyu marrtji, malthun yukurra yurru ŋurukuyinayi mulkuruwuna waŋarrwu, ŋurukuyina walalaŋgu ŋarra yukurra ḏukṯukthirrinydja.’”
Ga ŋayinydja Garraynydja waŋana bitjarra, “Yolŋunydja ŋuli gorana ŋunhi ŋuli ŋula yolthu nhämanydja ŋanya ŋula nhälili, maḻŋ'marama manaŋinyaralilinydja, ga bitjandhina yurru Yitjuralnydja miṯtji goramirriyirrina bukmakthirrina walala, buŋgawamirri ga dhika nhä ḏalkarra'mirri walala ga ŋurru'‐ŋurruŋu ŋaḻapaḻmirri, bukmaknha yolŋu walala yurru goramirriyirrina, liŋgu ŋuriŋiyina walalaŋgalay yätjthuna.
Yo, nhuma ŋuli waŋa bitjan, ‘Dhuwalanydja gay' dharpa ŋarraku bäpa'mirriŋu,’ ga waŋa nhe ŋuli munatha'nha ga guṉḏanhanydja bitjan, ‘Dhuwalanydja gay'ŋarraku ŋäṉḏi.’ Yo, waŋa nhe ŋuli bitjandhiyinydja, liŋgu nhe ḏiltjina ŋunhiyi wekaŋala ŋarrakunydja. Ga ŋunhi ŋuli nhuŋu marrtji marinydja buna, nhenydja ŋuli ŋarrakalana gawaw'yundja, ‘Garray, walŋakuŋa ŋarranha,’ bitjanna.
“Wanhaka ŋunhiyinydja nhumalaŋgu waŋarr malanha ŋunhi nhe walalanha djäma? Ŋuriŋi walalay guŋga'yundja yurru nhumalanha dhipalinydja. Walalana yurru marrtji ga walŋakuma nhumalanha ŋuliŋuruyi mariŋurunydja ga ŋula nhäŋuru rerriŋuru, liŋgu nhuma yukurra ŋayathama mirithirri guḻku' waŋarr malanha.
“Nhumanydja ŋuli waŋa ŋarranha bulnha guŋga'yunaramirri bitjanna ŋuli. Nhäku nhuma ŋuli morrumurru' bitjandhi ŋarranhanydja? . . . liŋgu bukmak nhuma ŋuyulkthina ga ŋapa‐wekaŋala ŋarrakunydja,” ga bitjarra ŋayi Garray waŋananydja.
“Ŋarranydja nhumalanha dhä‐ḏir'yurrunana yana raypirri'yurruna, yurru nhumanydja yaka warray gulyurruna ga ḏaḏawyurruna ŋuliŋuruyi yätjŋurunydja, mukthun yana nhe ŋunhilimi liŋgu nhina yukurra yätjŋura. Nhumapi ŋunhi bumara murrkay'kuŋala ŋarrakunydja djawarrkmirrinha walalanha, yaka nhuma ḏukṯuk ŋuriki dhäwu'wu ŋunhi walala ŋuli ḻakaranha.”
Yolŋu walala, ŋäka dhuwala dhäruk Garraynhanydja, ŋayi yukurra waŋa bitjan, “Nhäthinyara dhika ŋarranydja waŋarr? . . . balanyara bitjan baṉḏany wäŋa? . . . bay' bukumunha' wäŋa ŋunhi barrari‐wukunhamirri? . . . balanyarayi dhika ŋarra yulŋunydja? Nhäku ŋunhi nhe ŋuli waŋa bitjandja, ‘Ŋarranydja yurru marrtji ŋarrakalaynha ŋarra yana djälkurru wal'ŋu? Yakana ŋarranydja ḏukṯuk Godkunydja malthunarawu biyapulnydja.’
Nhäku nhe ŋuli buku‐meṉguma Godnhanydja bitjandhi? Yo, miyalkthu ŋuli yakana meṉguma nhanŋuway ḻatjuny'tja girri' mel‐wiḏiny'tja, yurru weyinŋumirri nhuma meṉguŋala ŋarranhanydja.
Yo, nhuma marŋgi muka ŋupanarawu waṉḏinyarawu wiripuŋuwunydja waŋarrwu, ŋurikinydja nhäku malaŋuwu ŋunhi nhe nhäku djäl‐ḏumurru mirithirri. Ŋunhanydja ŋunhi dhuwurr‐yätjmirrinydja yolŋu walala yurru marŋgiyirri nhumalaŋgalaŋuwuna.
Nhuma ŋuli buma wiripuŋunhanydja yolŋu'‐yulŋunha ŋunhi walala yakana ŋula nhä djäma yätjkuŋala, ga guḻaŋdja walalaŋgu dhuwali goŋŋura nhokalana mam'thun yukurra.
Yurru nhenydja ŋuli ḻakaranhamirri bitjanmirri warray, ‘Ŋarranydja dhuwala ḻatju' warray, manymak warray. Yaka ŋarranhanydja yurru Garrayyunydja dhä‐ḏir'yun,’ bitjan nhe ŋuli waŋa.” Ga ŋayinydja Garraynydja waŋa yukurra bitjan, “Yuwalk ŋarra yurru nhuna märr‐yuwalk yana dhä‐ḏir'yundja, liŋgu nhe yukurra ḻakaranhamirri nhunapinyay nhe bitjan, ‘Yaka ŋarranydja djäma yätj,’ bitjanmirri.
Yo, bitjan liŋgu nhuma ŋuli yukurra waṉḏirri guŋga'yunarawunydja ḻarruma wiripuŋulili ga wiripuŋulili ga wiripuŋulili bitjan. Ŋäthilinydja ŋunhinydja nhe bilyurruna Yatjiriyalili wäŋalili, yurru walalanydja nhumalanha ŋayaŋu‐yätjkuŋala warray, ga dhiyaŋunydja‐wala nhe guyaŋirri yukurra yanapi nhuma yurru märrama Yetjippuyŋuwuŋu guŋga'yunarawuy.
Nhuma yukurra märr‐nherraṉmirri märr‐yuwalkthirri ŋurikiyi Yetjippuyŋuwunydja walalaŋgu, yurru ganandja nhuma yurru ŋunhiyi wäŋanhanydja ŋayaŋu‐yätjthirrina ŋoy‐ganurumirriyuna. Liŋgu Garrayyunydja walalanha gumurr‐nherrarana; yakana nhuma yurru manymakkuma wal'ŋu nhina ŋuriŋi walalaŋgala guŋga'yunarayunydja.” Ga bitjarra ŋayi Garray waŋananydja.






































































































Yo, Garrayyu waŋa yukurra nhumalanha nhanŋuway yolŋu'‐yulŋunha bitjan, “Nhäŋa marrtjiya ḻarruŋa ŋurikinydja dhukarrwu dhunupawunydja, dhä‐wirrka'yurra biyaka, ‘Wanhaka dhika dhukarr ŋamakurruny'tja wal'ŋu, ŋunhiyinydja ŋunhi ŋayi Garrayyu nherrara ŋäthili?’ Marrtjiya ŋuliwitjarrayi liŋgu dhukarrkurrunydja, bala nhe yurru nhinana yukurra ŋunhilina ŋayaŋu‐wurrkurrum'thirrina.” Yurru nhumanydja waŋana bitjarra, “Yakana ŋanapurrunydja yurru marrtji ŋuliwitjandhinydja dhukarrkurru nhokalanydja,” bitjarra.
Ga biyapul ŋayi Garrayyu ḻakaraŋala walalambala yolŋu'‐yulŋuwa bitjarra, “Mäkiri'‐witjurra ŋuruku ya' dhukarr‐nhänharamirriwu yolŋuwu, ŋunha ŋayi yukurra ḻoḻthunmarama yiḏaki, girri'‐ŋamathinyamirriyama yukurra nhuna dharraykuma ga raypirri'yun, liŋgu ŋunhi marinydja yukurra marrtjina lili galkina.” Yurru nhumanydja waŋana bitjarra warray, “Yakana ŋanapurrunydja yurru ŋuriki djawarrkmirriwunydja yolŋuwu mäkiri'‐witjun; yakana ŋanapurru ḏukṯuk ŋurikinydja dhäwu'wu.”
Bala ŋayi Garraynydja waŋana bitjarra warray, “Mäkiri'‐witjurra nhuma wäŋa malanha bukmak yana, dhuwalanydja walala ŋarrakuwaynydja yolŋu'‐yulŋu yakana ŋarraku yurru mäkiri'‐witjun ga dhäruk märrama, yakana walala ḏukṯuk ŋarrakalaŋuwunydja dhukarrwu. Bitjandhi liŋgu walala yukurra gumurr‐nherraṉdhi ŋarranhanydja, ga dhiyakuyina märrwu ŋunhi marinydja yurru lili marrtji ga bunana walalaŋgu, wirrki yana walala yurru galŋa‐yätjthirrinydja warwumirriyirrinydja ŋuriŋiyi.
<range>
Walala ŋuli gämanydja ŋarraku buŋgan bäw' dhika nhä malanha, yurru yaka ŋarra ḏukṯuk walalaŋgalaŋuwu ŋurikiyi mundhurr‐wekanharawunydja; yakana walala yurru marrtji galkithirrinydja ŋarrakala ŋuriŋi wäyindhunydja bathanarayu.
Ŋarra yurru ŋula nhäna gurrunhan gunganhamirriyama dhukarrlilinydja ŋunhiwalanydja, märr walala yurru dhä‐ŋal'yunna ga galkirrina; walala yurru murrmurryundja rrambaŋiyirrina bäpa'mirriŋu ga gäthu'mirriŋu nhanŋu, ga ḻundu'manydji walala yurru murrmurryunna bukmakthirrina.”
Yo, bitjanna ŋayi yukurra Garray waŋanydja, “Nhäŋa ya', miriŋunydja yukurra marrtjina lili beŋuru ḻuŋgurrma'ŋurunydja, mirithirri guḻku'na miriŋu dhaŋaŋnha.
Yo, ŋunhiyinydja yolŋu'‐yulŋu ŋoy‐wurrpu'mirrina mel‐wuyunamiriwnha walala, ga marrtjinydja walala yukurra dhuwala lili mandjawakmirri dhika nhämirrina walala, bala walala yurru baḏuwaḏuyunna yanana nhumalanha Djurutjalam yulŋunydja warrpam'nha.”
Ga walala yolŋu'‐yulŋunydja waŋana bitjarra, “Yo, ŋäkula warray ŋanapurru ŋunhi yulŋunydja miriŋunhanydja walalanha marrtjinyaranydja lili, bala ŋanapurru yukurra marrmarryunmirrina dhuwala yulŋunydja barrariyuna, ŋoy‐wilwilyunmirrina yukurra ŋanapurrunydja dhuwala.
Yakana ŋanapurru yurru marrtji ḏiltjilili, ga dhukarrkurru ŋanapurru yurru yakana marrtji, liŋgu miriŋunydja walala birrka'mirrina dhika ŋayan'‐dharra marrtji ŋanapurruŋgu, ga ŋanapurrunydja yukurra barrarirrina dhuwala mirithirrina.”
Yo, bala ŋayi Garrayyu ḻakaraŋala yolŋu'‐yulŋuwanydja bitjarrana, “Buku‐yirryirryurrana biyakana ŋäthinyamiya manaparra, biyakana bitjan ŋuli ŋäṉḏi'mirriŋu ŋäthi nhanukalaŋuwu yothu'wu rakunygu, liŋgu galki yurru miriŋunydja marrtjina, bumana marrtji yurru baḏuwaḏuyunna nhumalanha.”
Bala ŋayi Garray waŋana bitjarrana ŋarrakala, “Way Djiramaya, gatjarr'yurra dhuwali yolŋu'‐yulŋunha ŋarraku; maḻŋ'maraŋa walalaŋgala nhäyinyaraŋura romŋura walala yukurra nhinanydja.
Bala nhe yurru maḻŋ'maramanydja ŋunhi walalanha ŋayaŋu‐wuṉḏaŋarrmirrina, bitjanna liŋgu walala yukurra djäma walalaŋgalaynha yana djälyu; bukmaknha ŋunhi walala yulŋunydja yätjmirrina yanana wal'ŋu, marrtji walala ŋuli yukurra dhäwuny'tja birrŋ'marama bothinyarayŋuna ḻakaranhamirri.
Ga ŋunhiyi marinydja balanyarana bitjan worrk. Yo, ŋarranydja bini ŋunhi bitjana ḏarrtjalkkunha walalanha ŋuriŋiyinydja gurthayunydja, yurru ŋarrakunydja ŋunhi yolŋu walala yaka warray ḏarrtjalkthina; mukthun yana walala djäma yukurra ŋunhiyi nhäŋiniŋ' rom, yaka yana walala gonha'yurruna walalaŋguway yätjtja.
Bala ŋarranydja yurru walalanha ḻakaramanydja ŋayaŋu‐djarrpi'na, nhäŋiniŋ'nha yanana bitjanna; liŋgu ŋarra walalanha gatjarr'yurruna, bala maḻŋ'maraŋalanydja yätj warray.” Ga bitjarra ŋayi Garray waŋananydja.
Dhuwala ŋunhi dhäruk ŋayi Garrayyu wekaŋala Djiramayawala, ŋayi waŋananydja ŋanya bitjarra,
“Marrtjiya bala ŋunha Godkala Buṉbulili, ga dhärriyanydja galki wal'ŋu yana dhurrwaraŋura ŋunhili ḻoḻuŋura, ga ŋunhalayinydja nhe yurru ḻakarama wirrkina wal'ŋu dhä‐warrwarnha yolŋu'‐yulŋuwalanydja, dhuwalana dhäruk gam'.
Mäkiri'‐witjurra ŋamathaŋa wal'ŋu dhiyaku dhärukku Garraywalaŋunydja, bukmak nhuma yolŋu walala ŋunhi nhuma ŋuli marrtji buku‐ŋal'yunarawu dhipala. Yo, Garrayyunydja nhumalanha yukurra waŋa bitjan gam'. Gonha'yurrana nhuŋuway dhuwali dhukarrnydja. Bilyurrana ga djäma ŋamakurru'na wal'ŋu, bala nhuma yurru nhinana yukurra mukthunna dhiyaliyi wäŋaŋuranydja.
Yolŋunydja walala ŋuli waŋa bitjanna, ‘Dhuwalanydja wäŋa yurru dhärra yukurra mukthun warray, yaka warray yurru ŋula yolthu baḏuwaḏuyun, liŋgu Garraywu dhuwalanydja Buṉbu nhanŋuway dhiyalaŋuminydja.’ Yurru dhuwalayinydjayi dhäruk ŋula nhäna mayali'‐wilkthunaramirrina, yaka dhiyakuyi mäkiri'‐witjurranydja ga märr‐yuwalkthiyanydja.
“Ḏaḏawyurrana walala dhipuŋuruyinydja djämaŋuru yätjŋurunydja, ga nhiniya ŋamathaŋana wal'ŋu, ga djäma marrtjiya rom‐waŋganydhiya yana.
Yaka ṉiṉ'ṉiṉmaraŋa ŋunhiyi ŋurruwuyknhanydja yolŋumiriwnhanydja ga mulkurunhanydja, ga yaka buŋa yolŋunha ŋunhi ŋayi yaka djäma ŋula nhä yätjkuŋala. Ḏaḏawyurrana ŋuliŋuruyinydjayi buku‐ŋal'yunaraŋuru wiripuŋuwalanydja waŋarrwala, gonha'yurrana gupaḏalkuŋana warrpam'thurrana, liŋgu ŋuriŋiyinydjayi romdhu nhuna yukurra baḏuwaḏuyunna.
Yo, ŋuli nhuma yurru dhäruk märramanydja ŋarranha, bala ŋarranydja yurru nhumalaŋgala bitjan warray liŋgu galki yana, ga nhinanydja nhuma yukurra yurru gupaḏalnha‐wala yana dhiyalayinydja wäŋaŋura ŋunhi ŋarra wekaŋala nhumalaŋgalaŋuwu märi'muwu.
“Nhumanydja ŋuli guyaŋirri yanapi nhuma yurru nhini yukurri ŋamathaŋu walŋamirri, liŋgu Godku Buṉbu dhiyalaŋumi. Yakana yurru ŋuriŋi Buṉbuyunydja nhumalanha walŋakuma.
Bitjanna liŋgu nhuma ŋuli manaŋirrina yukurra, ga bumana yolŋunha murrkay'kumana. Bothirrina nhuma ŋuli yukurra ḻakarama dhäwu', ga marramba'na dhika nhäna djäma, ga buku‐ŋal'yun Bälwuna ga wiripuŋuwuna waŋarrwu, maḏayin'kuna dhika nhäkuna.
Ga ŋuliŋurunydja nhuma ŋuli marrtji, ga dhärra ŋunhili ŋarrakala buṉbuŋura, ga waŋa bitjanna, ‘Ŋanapurrunydja dhuwala manymakmirri wal'ŋu, Godku yana yolŋu walala nhanŋuway.’ Yurru mukthun warray yana nhumanydja ŋuli djäma yätj warray wal'ŋu.
Nhä dhika ŋarrakunydja Buṉbu? . . . djuḻuḻ'yunarawu ŋuriki manaŋganmirriwu yolŋu'‐yulŋuwu? Liŋgu ŋarranydja nhäŋala nhumalaŋgu rom, yaka nhe yurru djuḻuḻ'maranharamirri ŋarrakalanydja.
“Ŋäthilinydja ŋunhinydja yolŋu'‐yulŋu ŋuli buku‐ŋal'yunna ŋarraku ŋunhala Djälaw wäŋaŋura. Marrtjiya ŋunhawalayi walala, ga nhäŋanydja ŋunhiyi wäŋa ḏaw'‐ḏawyunarana warrpam'puynha muṉguykunharana. Ŋarrapi ŋunhinydja baḏuwaḏuyurruna bitjarrayinydja, liŋgu ŋuriŋi yätjthu ŋarrakalaŋuwala yolŋu'‐yulŋuwala.
Ga nhumanydja dhuwala balanyarayi liŋgu dhuwurr‐yätjmirriyi, bitjan walala. Bitjarra liŋgu ŋarra nhumalanha yukurrana waŋananydja, ga nhumanydja yaka warray mäkiri'‐witjurruna ŋarraku; ŋarra gawaw'yurruna nhumalaŋgu, yurru yakana nhuma buku‐ruŋinyamaraŋalanydja waŋana ŋarraku.
Nhumanydja waŋa ŋuli yukurra bitjan, ‘Dhuwalanydja yurru wäŋa ŋanapurruŋguwaynha yanana gupaḏalŋuwuna‐wala, liŋgu Godthu wekaŋala dhuwalayinydja wäŋa be ŋäthili märi'muwala ŋanapurruŋgalaŋuwala, ga dhuwalana gay Godku Buṉbunydja dhiyalaŋumina,’ bitjan nhuma ŋuli waŋa, yurru ŋarranydja yurru baḏuwaḏuyunna dhuwalayi Buṉbunha, bitjandhi yana liŋgu bitjarra ŋarra baḏuwaḏuyurruna ŋunha Djälaw wäŋa.
Ŋarra yurru ŋaŋ'‐ŋaŋdhunna nhumalanha gukumana‐wala yana dhipuŋurunydja wäŋaŋuru, bitjan yana liŋgu bitjarra ŋarra ŋaŋ'‐ŋaŋdhurruna gukuŋala ŋulaŋuru Djälawŋuru nhumalaŋgu märi'munha walalanha.” Ga dhuwalayina dhäruk ŋayi Garrayyu wekaŋalanydja ḻakaranharawunydja.
Ga biyapul ŋayi Garray waŋana bitjarra Djiramayawala, “Djiramaya, yakana biyapulnydja yukirriya bukumirriyaŋa dhiyaku yolŋu'‐yulŋuwu; yakana ŋäŋ'thurra ŋarranha walalaŋgu walŋakunharawunydja. Ŋarra yurru yakana nhuŋu mäkiri'‐witjundja.
Nhenydja marŋgi muka walalaŋgu, ŋunhi walala yukurra djäma ŋula nhä rom malanha yätj yana dhiyala Djurutjalamdja, ga bukmakŋura Djudiya buku‐ḻiw'marama.
Djamarrkuḻi'yunydja ŋuli marrtji galkaṉ ŋultjiŋu gurtha, ga bäpa'mirriŋuyunydja walalay ŋuli dhuŋgur'yunna, märr yurru miyalkthu walalay yukurra ŋathana bathan malanha buku‐ŋal'yunarawu ŋuriki nhäŋiniŋ'kuna waŋarrwu; rrambaŋikuma yana walala ŋuli buku‐ŋal'yundja wekama ŋatha ŋunhiyi ga gapu ŋurikiyi wiripuŋuwunydja waŋarrwu. Walala ŋuli bitjandhinydja djäma ŋarrakuna ŋayaŋu‐yätjkunharawu, yurru yuwalktja ŋunhi walalanhawuy walala yukurra ŋayaŋu‐yätjkunharamirri ŋuriŋiyinydja malaŋuyu romdhu.
<range>
Ga dhiyakuyinayi märrwu ŋarra yurru dhuwala baḏuwaḏuyunna yana wäŋanhanydja; ŋarraku ŋaramurrnydja yurru nhärana yanana, bitjanna bitjan gurtha, baḏuwaḏuyunna yurru warrpam'nha yana yolŋu'‐yulŋunhanydja ga wäyinnha ga dharpanha dhika nhänha.” Bitjarra ŋayi Gunhu' God waŋananydja.
Ga biyapul ŋayi waŋana bitjarra, “Yaka ŋarra ḏukṯuk nhumalaŋgalaŋuwu wetjkunydja, ŋarranydja ḏukṯuk nhumalaŋguway yana, ŋayaŋuwu nhokalaŋuwu. Ŋarranydja ḏukṯuk nhuma yurru dhäruk märrama ŋarranha, märr yurru nhumanydja ŋarrakuway yana yolŋu'‐yulŋu, ga ŋarra yurru nhumalaŋgu waŋarr God; nhuma yurru nhinanydja ŋamathama yana wal'ŋu, ŋunhi nhuma yurru marrtji ŋarrakalaŋukurrunydja romgurru.
<range>
<range>
Yurru dhuwalanydja walala yolŋu'‐yulŋu yaka warray dhäruk ŋarranha märraŋala, yaka walala yukurrana mäkiri'‐witjurruna ŋarraku, yana walala ŋuyulkthina, ŋapa warray wekaŋala ŋarrakunydja, bala malthurruna ŋunhana‐wala walalaŋgalaŋuwuna walala romgu ga djälwu djarrpi'wuna.
Yo, ŋarra djuy'yurrunanydja ŋarrakuway ŋarra yolŋunha walalanha, ga bitjarra liŋgu walala yukurrana ḻakaraŋalanydja ŋarranha nhumalaŋgu, yurru yakana ŋula yol mäkiri'‐witjurrunanydja walalaŋgu, yana warray nhumanydja mäkiri' warray dhaḻ'yunmina ŋänharaŋuru.
<range>
“Yo Djiramaya, ḻakaraŋa yolŋu'‐yulŋuwalanydja dhuwalayina dhäruk, yurru walalanydja ŋunhi yaka warray yurru mäkiri'‐witjun nhuŋu, liŋgu walala ŋunhi djarr'yurrunana yulŋunydja, ŋunhi walalanydja yurru yakana dhäruk märrama ŋarranha. Yakana walala ḏukṯuk marŋgiyinyarawu, ga yakana walala yurru malthun yuwalkkunydja wal'ŋu.
<range>
“Wäŋa Djurutjalam, ŋäthiya ga galŋa‐yätjthiya, liŋgu nhumalanha Garrayyunydja gonha'yurruna liŋguna. Yo, Godtja ŋuli yukurra ŋuyulkthirri ŋurikiyi dhukarrwu nhumalaŋgalaŋuwu yolŋu'‐yulŋuwalaŋuwunydja, bala ŋayi ŋapana‐wekaŋala nhumalaŋgu liŋguna.
Yo, Garray yukurra nyinyaŋdhun, ŋapa‐nherraṉmirrina wal'ŋu ŋurikiyinydja nhumalaŋgalaŋunydja waŋarrwu, maḏayin'kunydja dhika nhäkunydja malaŋuwu, yurru nhumanydja gäŋala ŋunhiyina malanha be nhäna nhäŋiniŋ'nha wal'ŋu yana, bala nherrara ŋunha ŋarrakala warray Buṉbulili. Ŋarranydja dhuwala ḏarrtjalk yana gal'ŋu, gäna ŋarrapi, ŋarra yukurra mel‐djaw'yunmirri ŋuliŋuruyinydja nhäŋuru malaŋuŋuru.
Ga bitjandhi nhuma yukurra ŋuli ŋal'‐ŋalmarama barŋdja malanha ŋapa‐waṉarra'lilinydja wäŋalili, bala mundhurr‐wekamana nhumalaŋguway yumurrku'nhana, bitjan mundhurrnha bathan ŋurikiyina waŋarrwu gurthalilinydja. Yaka ŋarranydja wekaŋala rom ŋunhiyi nhumalaŋgu balanyarayinydja.
Bala nhumanydja yurru murrmurryunna‐wala yana warrpam'thunna, ga dhuwalayi wäŋanydja yurru dhäparknha yolŋumiriwnha, wiraŋnha yanana. Yakana biyapulnydja yurru walala yolŋu'‐yulŋu marrtji miyaman ŋuliwitjandhi dhukarr‐ŋupan ŋoy‐djulŋithirrinydja; yakana yurru ŋula yol yolŋu galŋa‐djulŋithirrinydja ŋunhili nhina wäŋaŋura.” Ga bitjarra ŋayi Garray waŋananydja.
<range>
<range>































Yo, Garray waŋana bitjarra, “Nyä'yunmiya dhiyakunydja wäŋawu Djurutjalambuyŋunydja, liŋgu dhuwalanydja wäŋa räwaknha baṉḏanynha, yakana biyapul yolŋu walala yurru marrtji yukurra balakurrunydja, ga wäyin malanha buṯthunaramirri ga marrtjinyaramirri winya'‐winyayurrunana liŋguna, ga yakana biyapul yurru buliki'yu ḻuka yukurra dhipuŋurunydja mulmu.
Yo, dhuwala wäŋanydja ŋorra marrtji baḏuwaḏuyunarana warrpam'puynha, ŋunhina bili wakinŋuna yana wäyin nhina yukurra dhiyalaŋuminydja.”
Bala ŋarra dhä‐wirrka'yurruna Garraynha bitjarra, “Garray, nhäku warray ŋayi dhuwalanydja wäŋa räwakthina yolŋumiriwyinanydja? Yolthuna dhika yurru ḻakaramanydja ŋanapurruŋgu, märr yurru ŋanapurru dharaŋan dhipalayi?”
Ga ŋayinydja Garraynydja buku‐wakmaraŋala ḻakaraŋala bitjarra, “Dhuwalanydja bitjarrayi maḻŋ'thurruna, liŋgu yolŋuyu walalay gonha'yurruna ŋarranha, yakana walala ŋarrakunydja rom märraŋala,
yana walala marrtjinana mukthurrunana walalaŋgalaynha walala djälkurru, bala walala yukurra buku‐ŋal'yundja wiripuŋuwuna waŋarrwu, malthun yukurra dhuḏakthun walalaŋguway bäpa'mirriŋunhana walalanha rom.
Ŋäka, ŋarranydja dhuwala Garray Waŋarr, Yitjuralwu God, ga bitjan ŋarra yurru djämanydja gam'. Ŋarra yurru ŋathanydja walalaŋgu wekama ḻirra‐warmirrina wal'ŋu, ga gapunydja ḻukanharawunydja walalaŋgu yurru ḏuŋgulmirrina.
Ŋarra yurru barrkuwatjkuma walalanha ŋunhana mulkuruwalana wäŋalili bena‐wala birr, bala yurru ŋuriŋi miriŋuyunydja walalanha bumana yukurra mandjawakthuna guḻk‐guḻkthun, dhawar'maramana bitjanna walalanha yurru warrpam'nha.” Bitjarra ŋayi Garray waŋananydja.
Yo, Garraynydja waŋana bitjarra, “Ŋäthiya biyaka wal'ŋu galŋa‐yätjthiya. Gawaw'yurra ŋuriki dhäykawurruŋgunydja ganurumirriwunydja walalaŋgu, märr yurru walala yukurra ŋäthina dhiyakuyi wäŋawunydja Djurutjalambuyŋunydja.”
Birrka'mirri dhiyalaŋumi Djurutjalamdja wäŋaŋura yukurra ŋäthina, ga waŋanydja yukurra bitjanna, “Dhuwalanydja gay' wäŋa baḏuwaḏuyunarana warrpam'thunarana, ŋanapurru yukurra nhinanydja dhuwala goramirrina walala. Ŋanapurruŋgu buṉbu malana liŋguwuynha ḏaw'‐ḏawyunarana, ga wäŋanydja dhuwala yätjnha mirithirrina.”
<range>
Bala ŋarra waŋana ŋurikala dhäykawurruŋgalanydja bitjarrana, “Dhäykawurru, mäkiri'‐witjurra walala Godkalaŋuwu dhärukku. Marŋgikuŋa nhumalaŋguway yumurrku'nha dhäykawurrunha, waku'mirriŋunha walalanha, walala yurru ŋäthi rakunymirriwu yolŋu'‐yulŋuwu.
Liŋgu guḻku'na mirithirrina yurru raku'‐rakunydhirrinydja yolŋunydja walala, walalaŋgu yurru rumbalnydja marrtji ŋorra barrkuwatjnha birrka'mirriŋurana wäŋaŋura; yakana yurru yukurra yolŋuyu ŋula rumbalnydja walalanha ḻuŋ'marama waŋganylilinydja dhalkaranharawu.” Dhuwalayina dhäruk ŋayi Garrayyu wekaŋalanydja ŋarrakala.
<range>
Ga biyapul ŋayi Garrayyu dhäruk wekaŋala ŋarrakala bitjarra, “Nhuma ḻiya‐djambatjmirri wal'ŋu ḏarramuwurru, yaka märr‐winya'yurra nhokalaŋu nhe be ḻiya‐djambatjkunydja wal'ŋu guyaŋinyarawuywu, ga nhuma wuṉḏaŋarrmirri ḏälmirri ḏarramuwurru, yaka märr‐winya'yurra be ŋuriŋi nhokalay nhe ganydjarryunydja, ga nhuma ḻukunydjamirri yolŋu walala, yaka biyakayi nhumanydja märr‐winya'yurra nhumalaŋgalay be rrupiyayu malaŋuyu.
Dhiyaku waŋganygu nhuma yurru märr‐winya'yundja ŋurr'yundja, ŋunhi nhe yurru yuwalk gal'ŋu marŋgiyirri ŋarraku, ga dharaŋan ŋunhi ŋarranydja ŋuli djäma ŋamakurru' warray ga rom‐waŋgany warray, ga ŋarraku märr‐ŋamathinyaranydja bitjanna bili yurru, djambimiriwnha, liŋgu ŋuriŋiyinydjayi romdhu malaŋuyu ŋarranhanydja ŋuli ŋayaŋu‐djulŋikuma warray.” Ga bitjarrana ŋayi Garray waŋananydja.



























Yo, Garray waŋana ŋarrakala bitjarra, “Marrtjiya bala ŋunha yolŋu'‐yulŋuwala wäŋalili Djurutjalamlili ga Djudiyalili makarrlili, ga ḻakaraŋa walalambala biyaka, ‘Ŋunhi ŋarra ŋurruthaŋalanydja nherrara dhawu' nhumalaŋgalaŋuwala märi'muwala, ŋarra waŋananydja bitjarra gam' ḻakaraŋalanydja. Marinydja yurru bathala yana marrtji ŋurikinydja yolŋu'‐yulŋuwu ŋunhi walala yurru yaka dhäruk märrama ŋarranha. Ŋarra ḻakaraŋalanydja walalaŋgu bitjarra, “Ŋuli nhuma yurru dhäruktja märrama ŋarranha, ga ŋayathamana yukurra ŋarraku ḏälkumana romdja, bala nhumanydja yurru ŋarrakuwaynha wal'ŋu yolŋu'‐yulŋu, ga ŋarranydja yurru nhumalaŋgu God, bala nhumanydja yurru nhina yukurra biyapulnha wal'ŋu goŋmirriyirrina ŋunhiliyi ḻatju'ŋuranydja dhikanydja wäŋaŋura, ŋunhi ŋarra yurru wekama nhumalaŋgu.” Dhuwalayina ŋunhi dhawuny'tja ŋarra nherrara nhumalaŋgalaŋuwala märi'muwalanydja walalaŋgala.’” Ga ŋarranydja waŋana bitjarra, “Yo Garray, ŋarra yurru marrtjinydja, ga ḻakaramana walalaŋgu.”
<range>
<range>
<range>
<range>
Bala ŋayi djuy'yurrunanydja ŋarranha waŋana bitjarrana, “Marrtjiya ga ḻakaraŋa ŋuripa yolŋu'‐yulŋuwanydja, märr yurru walala ŋäma yana wal'ŋu dhuwalayi dhawuny'tja ŋunhi ŋarra nherrara, märr yurru walala marrtjinydja yukurra ŋuliwitjandhi liŋgu romgurrunydja ŋunhi ŋarrapi nherrara.
Bitjarra liŋgu ŋarra yukurrana raypirri'yurrunanydja, dharraykuŋalanydja waŋananydja, yurru walalanydja yaka warray mäkiri'‐witjurruna ŋarraku, yaka warray walala märraŋala dhäruk ŋarranha. Bukmakthina warray walalanydja ŋayaŋu‐wuṉḏaŋarryina, ga mukthurruna‐wala yana walalanydja djäma ŋunhiyi warray walalaŋguŋuway warray guyaŋinyarawuy, djarrpi'kunhara warray, bala märraŋalanydja walala yukurrana ŋunhina marina yana ŋunhi ŋarra ḻakaraŋala ŋäthili ŋurikiyi dhäruk‐märranhamiriwwunydja walalaŋgu, ŋulinyaramirriyu ŋunhi ŋarra nherrara dhawu' ŋunhiyi.”
<range>
Yo, ŋayi Garray waŋananydja bitjarrayi ŋarrakala, “Ŋarrakunydja ŋunhi yolŋu walala yaka ḏukṯuk malthunarawu ŋarraku, walala gonha'yurruna ŋarranhanydja, bala walala yukurra malthundja ŋunha walalaŋgalaŋuwu märi'muwuna walalaŋgu, ŋurikina walalaŋgu ŋunhi walala ŋuyulkthina yarryurruna ŋarraku, ga buku‐ŋal'yurruna wiripuŋuwuna waŋarrwu.
<range>
Bala dhiyaŋunydja‐wala ŋarra yukurra walalanha girri'‐ŋamathinyamirriyamana waŋa raypirri'yunna. Märr‐yuwalk ŋarra yurru yana baḏuwaḏuyundja walalanha ŋuriŋina bathalayuna gal'ŋu mariyunydja. Walala yurru gawaw'yun märrliliyama guŋga'yunarawu ŋarrakala, yurru ŋarranydja yakana yurru mäkiri'‐witjun walalaŋgu.
Walala ŋuli yukurra buku‐ŋal'yun wiripuŋuwuna waŋarrwu malaŋuwu, yurru ŋunhiyinydja ganydjarrmiriw warray, nhäŋiniŋ'nha yana; yakana ŋuriŋiyinydja walalay waŋarryu yurru guŋga'yun ga walŋakuma walalanha.
<range>
Djiramaya, yaka waŋiya bukumirriyaŋa ŋarranha walŋakunharawunydja walalaŋgu. Ŋunhi walala yurru marililinydja gärri, walalanydja yurru märrliliyama yana gawaw'yun ŋarrakala guŋga'yunarawunydja, yurru ŋarrapinydja yurru yakana walalaŋgu mäkiri'‐witjun.”
Yo, ŋayi Garraynydja waŋana bitjarra, “Ŋunhiyinydja yolŋu walala ŋarrakuway yana dhulŋuŋu, wirrki yana ŋarra yukurra märryu‐ḏapmaramanydja walalanha, yurru yätj warray walala yukurra djämanydja, mirithirri warray. Yakana yana ŋarra yurru märrama walalaŋguŋu ŋunhi mundhurrnydja malanha buku‐wekanharanydja, liŋgu walalawuynydja ŋunhi yukurra märr‐nherraṉmirri ŋuriki wiripuŋuwuna waŋarrwu.
Ŋäthilinydja ŋunhinydja miṯtji balanyara bitjan dharpa ḻatju'mirri, borum‐mäypamirri dhika wal'ŋu, yurru dharpanydja ŋunhiyi marrtjina yätjthina warray, bala ŋarra yurru ḏaw'‐ḏawyunna baṉdja'‐baṉdjanydja malanha, guḻk‐guḻkthunna yana marrtji, ga man'tjarrnydja ŋunhi ŋarra yurru gurthayuna dhuŋgur'yun.
“Yo, Yitjuralnydja dhuwala miṯtji balanyarana bitjan dharpa ŋunhi ŋarrakuŋu ḻämu‐nherraṉara. Yurru yuwalk yana ŋarra yurru dhä‐ḏir'yundja ŋunhiyi miṯtjinha bäpurru'nha, ga ŋunhiyinydjayi walalaŋguway ŋurru, liŋgu walala ŋarranha ŋuriŋinydjayi ŋaramurr‐wekaŋalana yanana, ŋunhi walala yukurrana mundhurr‐wekaŋala buku‐ŋal'yurruna wiripuŋuwu waŋarrwu.” Ga bitjarra ŋayi Garray waŋananydja.
Bala ŋarra marrtjinana‐wala yana, ga ḻakaraŋalana marrtjina ŋuripa yolŋu'‐yulŋuwanydja ŋanya, bala wiripu‐guḻkuny'tja yolŋu walala yukurrana ŋayan'‐dharrana ŋarraku bunharawu murrkay'kunharawuna, yurru ŋayinydja Garrayyunydja milkuŋala warray ḻakaraŋala ŋarrakala.
Ŋäthilinydja ŋunhinydja ŋarra märr‐nherraṉmina walalaŋgala, liŋgu yaka ŋarra dharaŋara ŋunhi walala bini bunha ŋarranha. Ŋarra yaka marŋgi ŋunhi walala yukurrana waŋana buku‐ŋamaŋamayunmina bitjarra, “Gul' ŋilimurru bumana ŋanya, walŋana dhawar'marama nhanŋu, märr yurru ŋilimurru baḏuwaḏuyun yäkuna ŋanya ga nhanŋu dhäwu'.”
Bala ŋarra bukumirriyaŋalanydja Garraywala bitjarrana, “Garray, nhenydja ŋuli bitjan warray liŋgu djäma dhunupa warray yana wal'ŋu, ga nhe marŋgi yolŋuwalaŋuwu guyaŋinyarawuywunydja ga ŋayaŋuwunydja. Ŋarra dhayuŋanmina ŋarranhawuynydja ŋarra nhokalana goŋlili; nhepina yurru ŋurikiyinydjayi walalaŋgu buku‐ruŋinyamaranharawuy wekama, ŋunhi walala yurru djäma yätj ŋarraku.” Bitjarra ŋarra bukumirriyaŋalanydja yukurrana.
Yo, ŋurukuynydja yolŋu walala Yanathuwuynydja yukurrana ŋayan'‐dharrana ŋarraku bunharawuna murrkay'kunharawuna; walala waŋananydja bitjarra ŋarrakala, “Ŋuli nhe yurru mukthun yukurra waŋa yäkuyu Garraywalanydja, ŋanapurru yurru bumana yana nhuna, murrkay'kumana.”
Ga ŋayinydja Garraynydja waŋana bitjarra, “Ŋarrapi yurru ŋunhiyinydjayi buku‐ruŋinyamaranharawuy wekama dhä‐ḏir'yunaranydja; walala yurru murrmurryunna, bunhara ŋurikiŋina miriŋuwuŋuna mandjawakpuynha, ga yumurrkuny'tja walalaŋgu yurru marrtji murrmurryun ŋuriŋi marrya'yinyarayuna.
Yakana ŋula waŋgany yolŋu ŋurikiy miṯtjiwuy yurru walŋanydja nhina; walala yurru warrpam'thuna yana murrmurryundja marrtji, ŋulinyaramirriyunydja waluyu ŋunhi ŋarrapi djarr'yurruna walalaŋgu nherrara dhä‐ḏir'yunarawu.” Ga bitjarra ŋayi Garray waŋananydja.
Bala ŋarra waŋana Garraywala bitjarra, “Garray, nhenydja ŋunhi dhuwala ŋayaŋu‐dhunupa warray. Buku‐djulŋi, yaka ŋarrakala nhe ŋaramurrthiyanydja; ŋarra ḏukṯuk ŋarra yurru dhä‐wirrka'yun nhuna. Nhäku ŋuli ŋunhi dhuwurr‐yätjmirrinydja yolŋu walala ḻukunydjayirri? Ga nhäku ŋuli ŋunhi dhuwurr‐yätjmirrinydja wal'ŋu nhina galŋa‐ŋamathirrinydja?
Nhe walalanha ŋunhi dholkuŋalanydja ḻämu‐nherraranydja, ga ŋutharanydja walala marrtjina ŋuriŋiyi, bala mirithinana guḻku'yina yulŋunydja. Bala walala waŋanydja marrtji bitjanna, ‘Godthu guŋga'yurruna ŋarranhanydja goŋmirriyaŋala warray, ŋayina ŋarraku wekaŋala dhuwalanydja malanha,’ bitjan, yurru yuwalktja walala ŋunhi marrtji yukurra walalaŋgalay warray walala djälkurru, yaka warray walala djäl nhuŋu yuwalk.
Garray, nhenydja ŋarraku marŋgi, ŋunhi ŋarranydja yukurra yuwalk märryu‐ḏapmarama nhuna, ga dhuwalana ŋarra gay yulŋunydja ŋurruwuyknha. Nhäthana dhika nhe yurru dhä‐ḏir'yundja ŋunhayi dhuwurr‐yätjmirrinhanydja yolŋunha walalanha?
Nhämunha'mirri ŋayi yurru yukurra wäŋa dhuwala dhärra baḏuwaḏuyunaranydja baṉḏanydja, liŋgu ŋurikalayi walalaŋgala yolŋu'‐yulŋuwala dhuwurryu yätjthu? Liŋgu yolŋunydja walala yukurra waŋa bitjan, ‘Godthunydja yaka yukurra nhäma nhäyinyara ŋilimurru yukurra djäma, nhä ŋamakurru' ga yätj.’”
Ga ŋayi Garraynydja waŋana ŋarrakala bitjarra, “Djiramaya, ŋuli nhe yurru yukurra djawaryundja wal'ŋu, ŋunhi nhuna yukurra yurru yolŋu'‐yulŋuyu gur'‐guryun, nhaltjanna dhika nhe yurru djingaryundja yukurra, ŋunhi yurru nhuna ŋula nhäyu wuṉḏaŋarryunydja gur'‐guryun galkinyarawunydja? Ŋuli nhe yurru dhumbaḻ'yundja ga galkirrinydja dhukarrŋura baṉarra'ŋuranydja, yakana nhe yurru marrtji manymakkumanydja bitjandhi ŋuliwitjan retjakurrunydja.
Yo, nhokala gurruṯu'mirriyunydja yurru galkiwuyyunydja djäma mari nhuŋu, ga nhenydja yurru yakana ŋayaŋu‐ṉiṉ'thundja märr‐nherraṉmirri walalaŋgala, bäyyi ŋunhi walala yurru yukurra waŋa guyulŋu'yunydja dhärukthu.”
Ga biyapul ŋayi Garray waŋana bitjarra, “Liŋguna ŋarra gonha'yurrunana ŋapana‐wekaŋala Yitjuralwunydja, ŋurikinydja miṯtjiwu ŋunhi ŋarrapi djarr'yurruna ŋarrakuwayliliyaŋala ŋarra. Ŋarra märr‐ŋamathirri yukurra walalaŋgu yulŋunydja, yurru ŋarra wekaŋalana walalanha ŋunhana miriŋuwalana goŋlili dhä‐ḏir'yunarawuna.
Ŋarrakunydja yolŋu'‐yulŋu balanyara bitjan wakinŋu ŋunhi maḏakarritj wuŋgan, bitjanna walala ŋuli yukurra murryunna ŋarrakunydja, ga ŋarranydja yukurra ŋurikiyi romgu nyinyaŋdhunna.
Bala ŋarra gäŋala miriŋunhanydja ŋunhi, bala walalanydja muŋdhu'‐muŋdhurrunana yukurrana ŋunhiyi mirithirrinydja ŋamakurru' wäŋa, bala wäŋanydja ŋunhiyi räwakthinana, baḏuwaḏuyunarawuynha. Yo, ŋunhiyi miriŋunydja marrtji yukurra balakurru wäŋakurrunydja ḻiw'marama, muŋdhu'‐muŋdhunna yukurra baḏuwaḏuyunna ŋunhiyina wäŋana, ga yakana ŋula waŋgany yolŋu yukurra nhina ŋayaŋu‐yal'yundja.
<range>
<range>
<range>
Yo, ŋarrakalanydja yolŋuyu walalay ŋuli yukurranha djäma mirithinya wal'ŋu yana, dholkunha marrtjinya ŋatha maŋutji, yurru ŋula nhä warray ŋayi ŋunhi nhäŋiniŋ' warray dhawaṯthurrunanydja, ŋutharanydja ŋunhiliyi. Djämanydja walala yukurrana gulkuruna, liŋgu dhäparknha walalaŋgu ŋunhi goŋdja; ŋathanydja ŋunhiliyi ŋuthara bäyŋuna, liŋgu ŋarrapinydja walalaŋgu ŋaramurryina wirrki wal'ŋu yana.” Ga bitjarra ŋayi Garray waŋananydja.































Yo, Yitjuralnydja wäŋa bitjarra baṉḏanydhinana räwakthinana, bäyŋuna yukurrana maḻwurrkthu dharyurruna, ga ŋayinydja ŋunhi Garrayyunydja ḻakaraŋala Djiramayawala ŋurikiynha ŋunhi räwakthinyarawuynha wäŋawuy bitjarra,
“Ŋunha yolŋu'‐yulŋu wäŋaŋura Djudanydja yukurra ŋäthinyaramirrina bukmakthirrina, bukmak walala yukurra ŋunha gawaw'yundja guŋga'yunarawuna.
Ḻukunydjamirriyunydja ŋuli yolŋuyu walalay yänguma gapuwuna dhiṯ‐dhiṯthunarawu, yurru bäyŋuna walala ŋuli maḻŋ'maramanydja, liŋgu ŋunhiyi gapu maŋutji baṉḏa'‐baṉḏanydhinana, ga roŋiyirrinydja walala ŋuli beŋuru goyurr‐ruŋiyirrinydja dhäparkmirrina.
Yo, wäŋanydja ŋunhi munathany'tja ganbarknha gapumiriwnha, liŋgu bäyŋuna waltjaṉdhu yukurrana dharyurruna, ga ŋunhi ŋatha‐dholkunharamirri yolŋu walala ŋuli yukurra muḻkurrnha ḏawa'‐ḏawayunmirri, warwumirriyirrina dhikana,
ga wäyindja malanha marrtji murrmurryunna, liŋgu räwaknha ŋunhi wäŋa mulmumiriwnha.”
<range>
Ga walala ŋunhi yolŋu'‐yulŋunydja yukurrana bukumirriyaŋalana Garraywala bitjarrana, “Yuwalk yana ŋanapurru dhuwurr‐yätjthinanydja, ŋanapurruway djäma yätjkuŋalanydja, yurru guŋga'yurra ŋanapurrunha Garray go. Nhenydja ŋunhi dhawu'‐nherrara, nhe yurru ŋanapurrunha guŋga'yun goŋmirriyama. Guḻku'mirri ŋanapurru yukurrana bilyurrunanydja, ŋapanydja wekaŋala nhuŋu, ga djäma ŋanapurru yätjnha mirithirrina.
Ga nhepina waŋganydhuna yurru guŋga'yundja ŋanapurrunha dhipuŋuruyi, walŋakumanydja romŋuru. Yurru nhenydja dhuwala balanyarana biyaku ŋuli mulkuruna yolŋu, yakana nhe yukurra djäka ŋanapurruŋgu.
Nhämirri nhe ŋuli guŋga'yurrunydja ŋanapurrunha? Nhä dhuwala nhe yulŋunydja? . . . yalŋgi? Yaka nhe yukirri ganydjarrnydja ḏälkuŋu guŋga'yunarawunydja ŋanapurruŋgu? Garray, nhenydja dhika bäyma, dhiyalami ŋanapurruŋgala, ga ŋanapurrunydja nhuŋu yolŋu walala. Yaka ŋanapurrunha gonha'yurra.” Bitjarrana walala yukurrana waŋana bukumirriyaŋala Garraywalanydja.
Ga ŋayinydja Garrayyunydja ḻakaraŋala ŋunhinhayi yolŋu'‐yulŋunha bitjarra, “Bitjan liŋgu walala yukurra gundupuma ŋuli ŋarrakala yulŋunydja, wirrki yana walala djälthirri yukurra walalaŋgalayŋunydja dhukarrwu, bala ŋarranydja yurru yakana biyapul ḻakarama walalanha ŋarrakuway bitjandja. Yanana ŋarranydja yurru guyaŋirrina walalaŋgu ŋunhiyi yätjnha malanha, bala dhä‐ḏir'yunna yurru.”
Ga ŋayinydja Garrayyunydja ḻakaraŋala ŋarrakala bitjarra, “Djiramaya, yakana bukumirriyaŋa yukirriya walalaŋgu, yakana ŋarra yurru biyapulnydja walalanha goŋmirriyama.
Bäyyi ŋunhi walala yurru bukumirriyama ŋoy‐ŋathamiriwnydja, ŋarranydja yurru yakana ŋäma walalaŋgu; ga ŋunhi walala yurru wekama mundhurr ŋarraku ŋula nhä, ŋarranydja yurru yakana yana märrama walalaŋguŋu wekanhara. Walala yurru yana murrmurryundja marrtji bunharayu mandjawakpuynha, ga djaṉŋarrthinyarayu ga rerriyu ŋula nhäyu.”
Ga ŋarranydja waŋana nhanukala Garraywalanydja bitjarra ḻakaraŋala, “Ŋunhanydja djawarrkmirrinydja walala waŋa yukurra yolŋu'‐yulŋuwala bitjan, ‘Bukmak dhuwala warrpam' ḻatju' dhika wal'ŋu. Yakana yurru miriŋuyunydja ŋilimurrunha buma, ga yaka ŋilimurru yurru nhina yukurra ŋathamiriwnydja. Ŋilimurru yurru nhinana yukurra ŋayaŋu‐djulŋithirrina dhiyala ŋilimurruŋgalayi wäŋaŋuranydja.’ Bitjan walala yukurra ŋuruŋu djawarrkmirriyunydja walalay ḻakarama.”
Ga ŋayinydja Garraynydja waŋana ŋarrakala bitjarra, “Ŋuriŋinydja djawarrkmirriyu walalay yukurra ḻakarama bothirrina. Yaka ŋarranydja ŋunhiyi dhäwu' wekaŋala walalaŋgala waŋanharawu. Walala ŋuli ḻakaranhamirri bitjan, ‘Godthu ŋarrakalanydja milkuŋala warray, bala ŋarra marŋgina.’ Yaka ŋarra maḻŋ'maraŋala walalaŋgala ŋunhiyinydja yuwalktja; ŋunhiyinydja maḻŋ'thurruna ŋuliŋuru walalaŋgala ŋayaŋuŋuru djarrpi'ŋuru.
Ŋarranydja yurru dhä‐ḏir'yunna djawarrkmirrinha ŋunhiyinydja walalanha bothinyaramirrinhanydja, ŋunhi walala ŋuli bothirri ḻakarama bitjandhiyi. Walala ŋuli waŋa bitjan, ‘Yakana ŋilimurrunhanydja yurru baḏuwaḏuyun ŋula nhäyu mariyu ga marrya'yu ga ŋula nhäyu,’ bitjan, yurru yuwalk yana walala yurru murrmurryundja ŋuriŋi mariyu malaŋuyu ga marrya'yinarayu,
ga yolŋu'‐yulŋu ŋunhi ŋänharapuyŋu walala yurru bitjandhi liŋgu murrmurryundhi marrtji, liŋgu ŋuriŋi walalaŋgalay yätjthu.”
Ga biyapul ŋayi Garray waŋana ŋarrakala bitjarra, “Djiramaya, ḻakaraŋa ŋurupa yolŋu'‐yulŋuwa biyaka, ‘Bitjan liŋgu ŋarra yukurra ŋuli ŋäthinydja munha‐ŋupan ga walu ŋupan, liŋgu ŋarrakunydja yolŋu walala burakirri yukurra ŋayaŋu‐yätjthirri, galki yurru murrmurryunna. Ŋunha dhukarrlilinydja ŋarra ŋuli nhäma yolŋunha walalanha, walala ŋuli marrtji ŋorra'‐ŋurra rakunymirri, bunhara ŋurikiy mandjawakpuy, ga bitjan liŋgu ŋarra ŋuli nhäma yolŋu'‐yulŋunha barka'mirrinhanydja ŋurikiy marrya'yinyaranydja.’ Ga walala ŋuli ŋuriŋi djawarrkmirriyunydja walalay mukthun yana ḻakarama bitjan, ‘Yaka warwuyurranydja walala. Warrpam' ŋunha ḻatju',’ bitjarra. Yurru ŋunhiyi ḏalkarra'mirri walala ga djawarrkmirri walala, yaka walala yuwalktja marŋgi yuwalkŋuwunydja.” Ga bitjarra ŋayi Garray waŋananydja.
<range>
Bala walala Yitjuralnydja yolŋu'‐yulŋu bukumirriyaŋalana Garraywala bitjarra dhä‐wirrka'yurruna, “Garray, yuwalknha ŋunha nhe ŋanapurrunha buku‐nherraranydja? Nhaltjan nhe yukurra? . . . ŋuyulkthirrina ŋaramurryirrina ŋuruku Djurutjalamgunydja wäŋawu? Nhämirri nhe ŋuli baḏarraŋ'kuŋunydja ŋanapurrunha, dhäŋuru ŋuliŋuruyinydja ŋunhi nhe ŋanapurrunha dhä‐ḏir'yurruna? Ŋanapurrunydja ŋunhi guyaŋina yanapi ŋanapurru yukirri nhini ŋayaŋu‐wurrkurrum' marimiriw yana, yurru bitjan warray liŋgu ŋanapurrunydja yukurra barrarirri warray, liŋgu ŋuriŋi mariyu bathalayu wal'ŋu.
Garray, ŋanapurrunydja dhuwala dhuwurr‐yätj yana wal'ŋu. Ŋanapurruŋgala märi'muyu walalay yukurrana djäma yätjkuŋala nhokala maŋutjimara, ga ŋanapurrunydja ŋuli yukurra yätj djämayi nhokala, bitjan yana liŋgu bitjarra walala.
Garray, ŋanapurrunydja dhuwala nhuŋuway yolŋu'‐yulŋu, yaka ŋanapurrunha nyamir'yurranydja. Nhenydja ŋunhi dhawu'‐nherrara ŋunhi nhe yurru ŋanapurrunha goŋmirriyama wal'ŋu. Ŋuli nhe yurru baḏuwaḏuyundja ŋanapurrunha warrpam'thundja, walalanydja yurru yolŋu'‐yulŋuyunydja ḻakarama nhuna yätj‐ḻakaramana.
Garray, yakana wiripuŋuyunydja waŋarryu yurru djuy'yun waltjaṉnha ŋanapurruŋgu, nhepina yana waŋganydhuna yurru djuy'yun maḻwurrktja. Garray, gatjpu'yunna ŋanapurru yukurra dhuwala yulŋunydja nhuŋu, dhukarr‐nhämana, galkunna yukurra ŋunhi nhe yurru ŋanapurrunha guŋga'yun.” Bitjarra walala bukumirriyaŋalanydja yukurrana Garraywala.
Ga ŋarrakalana ŋayi Garraynydja waŋana bitjarra, “Yakana ŋarra yurru mel‐wuyun walalaŋgu, yana djuy'yurrana walalanha.
Wiripu‐guḻkuny'tja yurru murrmurryunna marrtji mariyuna, ga wiripu‐guḻkuny'tja yurru murrmurryun rerriyu ga marrya'yinyarayu dhika nhäyu malaŋuyu, ga wiripu‐guḻku'nhanydja yurru djaw'‐djawyunna bena‐wala barrkulilina wäŋalili,
<range>
<range>
<range>
liŋgu walala gonha'yurruna ŋarranha, ŋuyulkthina ŋarraku ŋapa‐wekaŋala. Weyinŋumirri yana ŋarra yukurrana galkurrunanydja walalaŋgu roŋiyinyarawunydja, ga bitjarrayi liŋgu ŋarra weyinŋumirri yana gulmaraŋala ŋarrakuway ŋarra ŋaramurrnydja yukurrana, ga dhiyakuyinayi märrwu ŋunhi miriŋuyunydja walalay yurru baḏuwaḏuyunna yana buma dhawar'maramana walalanha; walala yurru bukmakthirrina murrmurryundja, liŋgu ŋuriŋi walalaŋgalay yätjthu.” Ga bitjarra ŋayi Garray waŋananydja.
<range>
<range>
<range>
Ga ŋarranydja buku‐wakmaraŋala waŋana bitjarra, “Ŋarranydja dhuwala galŋa‐yätjthina mirithinana. Ye‐e‐e, ŋarra bini ŋunhi rakunydhinya muka, ŋunhi muka yana ŋunhi ŋarra yothu' yana. Yakana ŋarraku ŋula yol märr‐ŋamathirrinydja yukurra, liŋgu bitjanna liŋgu ŋarra ŋuli yukurra ḻakaramanydja walalaŋgu yolŋu'‐yulŋuwunydja, dhä‐ḏälthirri yana ḻakarama wuṉḏaŋarryu wal'ŋu dhärukthu bilmaranharawu walalaŋgu ŋuliŋuru yätjŋurunydja. Yaka ŋarra manaŋinanydja ŋula yolkala, yurru bukmak yolŋu yukurra ŋarraku ŋuyulkthirrinydja ga ŋaramurryirrinydja.
Garray, nhe marŋgi ŋarrakunydja ŋunhi ŋarra ŋuli djäma ḻatju'kuma marrtji dhika nhuŋu, ga bitjan liŋgu ŋarra ŋuli bukumirriyamayi ŋurikiyi miriŋuwunydja ŋarrakalaŋuwu ŋunhi walala mariŋura.”
<range>
Ga ŋayi Garraynydja waŋana ŋarrakala bitjarra, “Märr‐yuwalk yurru miriŋunydja marrtjina lili, bala walala yurru djaw'‐djawyunna yukurra girri' malanha ŋunhi dhapirrkmirrinydja, ga mel‐wiḏiny'tja, ga bitjandhi liŋgu walala yurru djaw'‐djawyundhi yolŋunha walalanha be‐wala yana wal'ŋu barrkulilina. Ga ŋuliwitjandhiyina ŋarra yurru dhä‐ḏir'yundja walalanha ŋunhi yolŋu'‐yulŋunhanydja, liŋgu ŋuriŋi walalaŋgalay yätjthu; walala yurru yukurra djämanydja ŋunhana mulkuruwuna yolŋuwu, miriŋuwuna wal'ŋu ŋurikina. Liŋgu ŋarrakunydja ŋaramurr balanyarana bitjan gurtha ŋunhi nhära yukurra yurru bitjan liŋgu.”
<range>
Ga ŋarranydja waŋana bitjarra, “Garray guyaŋiya ŋarranha, ga guŋga'yurra ŋarranha yukirriya. Walŋakuŋa ŋarranha ŋuliŋuruyi walalaŋgala goŋŋurunydja. Yakana walalaŋgu mel‐wuyurranydja, yana walalanha ŋayaŋu‐yätjkuŋana ŋuriŋi nhokalay buku‐ruŋinyamaranharawuyyunydja. Nhenydja marŋgi ŋunhi ŋarranha walala yukurra ŋayaŋu‐yätjkuma, liŋgu ŋarra ŋuli yukurra waŋa nhokala yäkuyu.
Garray, nhuŋunydja dhäruk bitjan ŋatha ŋarraku; ŋarra ŋuli ḻukanydja ŋunhi nhuŋu dhäruktja marrtji rärru‐ŋupan yana wal'ŋu. Ŋuriŋi nhokala dhärukthu ŋarranha ŋuli marrtji ŋayaŋunydja bitjan djulŋikumana, liŋgu ŋarranydja dhuwala nhuŋuway yana yolŋu.
Yo, yaka ŋarranydja ŋuli ḻayḻayyuna ŋula nhäŋura, yana walu warrkuḻunha wakalŋuranydja; ŋarra ŋuli nhina yukurra ŋarrapi gäna, liŋgu nhokalay goŋdhu ŋarranhanydja ganaŋ'maraŋala. Ŋarra yukurra nyinyaŋdhunna ŋapa‐nherraṉmirrina ŋuriki yätjkunydja ŋunhi walala ŋuli djäma yukurra.
Nhäku ŋarra yurru mukthundja galŋa‐yätjthirri yukurra nhina? Nhämirri nhe ŋuli walŋakuŋunydja ŋarranha dhipuŋuruyi malaŋuŋuru romŋuru? Wiripunydja nhe ŋuli guŋga'yun ŋarranha, ga wiripunydja bäyŋu.” Bitjarra ŋarranydja waŋana Garraywala.
Ga ŋayinydja waŋana Garraynydja bitjarra, “Yaka yukirriya waŋiya biyaka nhäŋiniŋ'tja dhäruk. Ŋuli nhe yurru bilyun, ga gumurr‐roŋiyirri yurru ŋarrakala, bala ŋarranydja yurru nhuna märramayi, ga nhenydja yurru ŋarraku biyapul djämamirriyirriyi. Ŋuli nhe yurru ḏaḏawyun ŋuliŋuruyi dhärukŋuru nhäŋiniŋ'ŋurunydja waŋanharaŋuru, ga waŋiya yukirriya ŋunhi liŋgu dhäruk mayali'mirri wal'ŋu yuwalkŋu, ga biyapul ŋarrapinydja yurru waŋana nhokala yukurra dhärukkurru. Yaka roŋiyiya walalaŋgalanydja gali'lili wapthurra biyapulnydja; walala yurru yana wapthun nhokalanydja gali'lili, roŋiyirri yurru nhokalana.
Yo, nhenydja yurru yana dhärra wuṉḏaŋarryirri wal'ŋu, yakana nhe yurru giṯthun ḏur'‐ḏuryunaranydja walalaŋguŋu. Walala yurru yolŋu'‐yulŋunydja bitjan ŋurruŋu‐yuḻkthun nhuŋu, yurru yakana walala yurru djuḻkmarama nhunanydja. Liŋgu ŋarranydja ŋunha nhokala warray galki gali'ŋura; ga ŋarra nhunanydja yurru gunganhamirriyama ga walŋakuma.
Märr‐yuwalk yana ŋarra yurru walŋakumanydja nhuna beŋuruyi dhuwurr‐yätjmirriwalanydja yolŋu'‐yulŋuwala; ga ŋarra yurru nhuna dhawaṯmaramanydja warryun walalaŋgala goŋŋurunydja.” Ga bitjarra ŋayi Garray waŋananydja.







































Yo, bala ŋayi Garray ŋarraku waŋa bitjan, “Djiramaya, marrtjiya ga dhärriya ŋunha ya' dhurrwaralili wal'ŋu ḻoḻulili Djurutjalamlili wäŋalili.
Ḻakaraŋa walalambala ŋuripa ŋurru'‐ŋurruŋuwa buŋgawamirriwa ga bukmakpa yolŋu'‐yulŋuwa ŋunhi walala yurru yukurra marrtji balayi ŋunhiwalayi wäŋalili gulŋiyirri, ḻakaraŋanydja walalambala biyaka, ‘Ŋäka walala, mäkiri'‐witjurra dhärukku Garraywalaŋuwu. Ŋuli nhuma djäl nhinanharawu walŋamirriwunydja wal'ŋu, nhe yurru ŋämana ga dhäruk märrama. Yaka djäma yukirriya ŋula nhä ŋuriŋi dhulŋuŋuyunydja waluyu;
<range>
ŋunhiyinydjayi walu gäna wal'ŋu yana ganaŋ'thun yukurra ŋarrakuway dhulŋuŋu. Yaka yana nhe yurru djäma ŋuriŋiyinydjayi waluyu ŋula nhä birrka'mirri. Liŋgu ŋarra ŋunhiyinydja ḻakaraŋala ŋäthili nhumalaŋgalaŋuwu märi'muwunydja walalaŋgu,
ga walalanydja ŋunhi mäkiri' warray dhaḻ'yunmina, yaka warray ŋäkula. Yo, ŋunhiyi nhumalaŋgu märi'mu walala yaka yukurrana mäkiri'‐witjurruna, ga yaka dhäruk märraŋala ŋarranha, yaka walala ḏukṯukthina marŋgithinyarawu.’
Yo, ŋunhi nhumanydja yurru dhäruk märrama ŋarranha, ga yaka djäma ŋuriŋiyinydjayi waluyu dhulŋuŋuyunydja, ŋunhi nhe yurru ganaŋ'marama ŋunhiyi walu ŋarrakuway wal'ŋu dhulŋuŋu,
bala nhumanydja yurru ŋurru'‐ŋurruŋunydja yolŋu walala ga miṯtji nhina yukurra dhiyala ŋamathamana yanana, ga dhuwalanydja wäŋa yurru yukurra dhärra bitjanna liŋguna gupaḏalnha‐wala.
Ga yolŋu'‐yulŋu yukurra yurru marrtji lili birrka'mirriŋuru ḻiw'marama, gäma marrtji wäyin ga buŋgan bäw' dhika nhä malanha mundhurrnydja wekanharawu Garraywu ŋunhili Godkala Buṉbuŋura.
Ga ŋunhi nhuma yurru yakanydja mäkiri'‐witjun ŋarraku, ga djäma nhuma yurru mukthundja ŋuriŋi waluyu; ŋuli nhuma yurru yaka ganaŋ'marama ŋunhiyi walu ŋarrakuway dhulŋuŋu, bala ŋarranydja yurru yana dhuŋgur'yunna dhuwala dhurrwaranydja gurthayuna; dhuwalayinydja yurru nhumalaŋgu dhapirrktja buṉbu malanha dhuŋgur'yunna gurthayuna yanana, ga yakana yurru ŋula yolthu ŋultjikumanydja gurthanha ŋunhiyi.” Bitjarra ŋayi Garray waŋananydja.
Yo, bala ŋayi Garray waŋana bitjarra ŋarrakala, “Djiramaya, marrtjiya bala ŋunha ya' dhoḻu‐djämamirriwala yolŋuwala wäŋalili, ga ŋunhalayina ŋarra nhuŋu yurru dhäruktja wekama.”
<range>
Bala ŋarra marrtjinana ŋunhimalayinydja wäŋalili, bala ŋarra nhäŋalana ŋunhiyinydjayi dhoḻu‐djämamirrinhanydja yolŋunha, ŋayi yukurrana djäma ŋunhiliyi banikin' dhoḻu.
Wiripunydja ŋunhi dhoḻu banikin' yätjthina nhanukala goŋŋura, bala ŋayi ŋunhiyi goŋdhuna djäma buyuwuyu'kuŋalanydja, ga ŋunhiyi liŋgu dhoḻu ŋayi djäma biyapul ŋula nhäku ŋayi djäl ŋayi yurru djäma.
Ga ŋayi Garraynydja waŋana bitjarra,
“Nhuma Yitjuralnydja miṯtji dhuwala ŋarrakala goŋŋura bitjan, bitjan ŋunhiyi dhoḻu ŋurikalayi yolŋuwala dhoḻu‐djämamirriwala goŋŋura. Dhunupa yana ŋarraku djämawu, ŋarra yurru djäma bitjandhiyinydja ŋunhi ŋarra ḏukṯuk ŋula nhäku djämawu.
Ŋuli ŋarra yurru waŋa miṯtjinha yolŋu'‐yulŋunha bitjan, ŋarra yurru walalanha ḏulŋurr'yun djalkiri manapan yana, bala baḏuwaḏuyunna ŋunhiyi miṯtjinhanydja,
ga ŋuli ŋayi yurru ŋunhiyi miṯtji bilyun yätjŋurunydja, ga djäma ŋamathamanydja wal'ŋu, bala ŋarranydja yurru bitjandhi liŋgu bilyun, ga yakana ŋarra yurru baḏuwaḏuyundja walalanha, bitjarra ŋarra ŋäthili waŋana.
Ga ŋunhi yurru ŋarra waŋa wiripunha miṯtjinha bitjandja, ‘Ŋarranydja yurru nhuna dhärranhamarama, gaŋgathinyamirriyamana ḻatju'kumana wal'ŋu,’ bitjandja, ga ŋunhi miṯtji ŋunhiyi bilyundja yurru ŋarrakala, ga djäma yätjtja, ga yakanydja dhäruk märrama yurru ŋarranha, ga ŋarranydja yurru bitjandhi liŋgu bilyundhi, yakana ŋarra yurru djäma ŋunhiyi ŋamakurru' ŋunhi ŋarra ŋurruthaŋala waŋana nherrara.”
<range>
Ga biyapul ŋayi Garrayyu djuy'yurruna ŋarranha, waŋana bitjarra, “Gatjuy marrtjiya, ga ḻakaraŋa ŋuripa miṯtjiwa Djurutjalambuyŋuwa, ga bukmak ŋunhi wäŋa buku‐ḻiw'marama, ḻakaraŋanydja walalambala biyaka, ŋunhi ŋarranydja yukurra girri'‐ŋamathirrina dhä‐ḏir'yunarawuna walalaŋgu; yätjnha mirithirrina yurru buna dhiyaliyinydja walalaŋgu. Ḻakaraŋa walalambala, walala yurru ḏaḏawyunna ŋuliŋuruyinydja yätjŋurunydja, ga djambina walalaŋguway dhukarrnydja.”
Bala ŋarra marrtjinanydja, bala ḻakaraŋalana walalambala ŋuripa yolŋu'‐yulŋuwanydja, ga walalanydja buku‐ruŋinyamaraŋala waŋana yaka'yurruna bitjarra, “Nhäku nhe yukurra waŋa bitjandhinydjayi? Ŋanapurrunydja yurru djäma ŋanapurruŋgalaynha yana djälkurru. Yakana ŋanapurru yurru ganan ŋanapurruŋguway yätj.” Bitjarra warray walalanydja yukurrana yolŋu'‐yulŋunydja waŋana.











Bala ŋayi Garray waŋana ŋarrakala bitjarra, “Marrtjiya ga märraŋa ŋunhi dhoḻu banikin', ga garr'yundja nhe yurru marrtji ŋaḻapaḻmirrinha ga ḏalkarra'mirrinha walalanha, walala yurru marrtji nhokala galki ŋunhimala baṉarra'lili wäŋalili, ga ŋunhilina ŋarra yurru waŋanydja nhumalaŋgala.”
<range>
Bala ŋarra marrtjinana, ga dhuwala ŋunhi dhäruktja ŋayi wekaŋala ŋarrakala, ga ŋarranydja waŋana yolŋu'‐yulŋuwalanydja bitjarrana, “Nhuma ŋurru'‐ŋurruŋu yolŋu walala Djudiyawuy wäŋawuy ga Djurutjalambuy yolŋu'‐yulŋu, mäkiri'‐witjurra dhiyaku dhärukku, ŋunhi ŋayinydja Garray Ganydjarr‐ḏumurrunydja Waŋarr waŋa yukurra bitjan, ‘Ŋarra yurru gämanydja dhipala wäŋalilinydja mirithirrina bathalana marinydja bena wal'ŋu,
liŋgu nhuma gonha'yurruna ŋarranha, ga djäma nhuma ŋuli yukurra be nhäna gora‐wekanhamirrina rom dhiyala wäŋaŋura. Bitjan liŋgu nhuma ŋuli yukurra bathan buŋgan bäwny'tja buku‐ŋal'yun ŋuriki wiripuŋuwu waŋarrwu, ga wiripunydja nhuma ŋuli buma dhuwurr‐ŋamakurru'mirrinhana ŋunhina yolŋu'‐yulŋunha.
Ga dhiyalinydja gay' nhuma djäma barŋnha ŋurikinayi waŋarrwu Bälwuna, bala nhuma ŋuli yukurra bathanna nhumalaŋguwaynha djamarrkuḻi'nha, buku‐ŋal'yunna waŋarrwu ŋurikiyina. Bala ŋayi yurru dhuwalanydja wäŋa yuṯana yäku, Murrkay'kunharawuynha bunharawuy wäŋa, bitjanna.
<range>
Nhumanydja guyaŋina yanapi nhuma yurru djuḻkmarama ŋunhi miriŋunha, yurru yaka warray; walala yurru nhumalanha miriŋuyu yukurra bumanydja mandjawakthu, ga nhumanydja yurru murrmurryunna, ga wäŋanydja dhuwala yurru djingaryun yukurra yolŋumiriwnha.’”
<range>
<range>
Bala ŋayi Garray waŋana biyapul ŋarrakala bitjarra, “Ma' ḏaw'yurrana dhuwali dhoḻunydja banikin' dhipalana gay', maŋutjimara dhiyakalana walalaŋgala ŋurru'‐ŋurruŋuwalana, ga ḻakaraŋanydja walalambala dhuwala dhäwuny'tja gam'.
Garraynydja Godtja waŋana bitjarra, ‘Bitjandhina ŋarra yurru ḏaw'yun dhuwala wäŋanydja, bala baḏuwaḏuyun gupaḏalkumana yolŋu'‐yulŋunhanydja, bitjan dhuwala gay' dhoḻu banikin'; yakana yurru ŋula yolthu dhä‐mana'‐manapan biyapulnydja.
Dhuwalanydja wäŋa yurru warrpam'nha yana baḏuwaḏuyunna, ga buṉbunydja malanha yurru dhuŋgur'yun, nhärana marrtji gurthayuna, liŋgu dhiyaliyi buṉbuŋura malanyŋuŋura nhuma yukurrana bathara mundhurr wiripuŋuwu waŋarrwu malaŋuwu.’”
<range>
Bala ŋarra gonha'yurrunana ŋunhiyinydja wäŋa, bala marrtjina ŋunha Godkalana Buṉbulili, ga dhärrananydja ŋarra warraŋullili wal'ŋu, bala ḻakaraŋalana ŋarra yolŋu'‐yulŋuwanydja ŋuripanydja bitjarrana,
“Garray Godtja Yitjuralwunydja Waŋarr waŋa yukurra bitjan, ‘Dhipalanydja gay' wäŋalili ŋarra yurru gäma biyapulnha mari wal'ŋu bathalana, ga yuwalk yana mirithirrina yanana wal'ŋu yätjnha yurru maḻŋ'thundja, liŋgu nhuma mäkiri'‐yaryurruna ga ŋuyulkthina ŋarrakalaŋuwu dhärukku.’” Bitjarra ŋayi Garray yukurrana waŋananydja.
Ga wiripunydja yolŋu yäku Batja ḏalkarra'mirri yolŋu, ŋayi ŋäkula ŋarranha ŋunhi ŋarra yukurrana ḻakaraŋala bitjarra, “Marinydja yurru marrtji bathala wal'ŋu yana, liŋgu ŋuriŋi yolŋu'‐yulŋuwala yätjthu djämayu.”
Ŋayi ŋäkulanydja ŋarranha bitjanarayi, bala ŋayi ŋaramurryinana maḏakarritjthinana ŋarraku, bala ŋayi waŋana miriŋunhana walalanha, bala walala marrtjinanydja ga märraŋalana ŋarranha, ga bartjunmaraŋalana. Bala walala ḏapṯapmaraŋalana yukurrana ŋarranha raki'yuna, djalkiri ŋarraku ga goŋ maṉḏanha, ga nhinananydja ŋarra yukurrana Buṉbuŋurana galki dhurrwaraŋura ḏapṯapmaranharana munha‐ŋupanara.
Ga goḏarr'mirrinydja wiripuŋuyuna munhayu ŋayi ŋunhiyinydja ḏalkarra'mirri marrtjina, bala yupmaraŋalana ŋarrakala rakiny'tja, bala ŋarra ḻakaraŋala nhanukala bitjarrana, “Garrayyunydja wekaŋala yuṯana nhuna yäkunydja, dhuwalana gam', ‘Barrari ḏumurruna’ nhe yäkunydja.
Yo, Garray ŋayipi bitjarrayinydja waŋana, ‘Dhuwala gay' ḏarramu ga bukmak nhuŋu gurruṯu'mirri walala yurru nhinanydja yukurra barrarirrina yanana; walala yurru burakirrinydja yukurra miriŋuwuŋu mandjawakthuna yana. Buŋgawa yurru ŋurukuy Bapilunbuynydja marrtji lili, bala ŋarra yurru wekamana yolŋu'‐yulŋunhanydja nhanukalana goŋlili warrpam'thuna; wiripunhanydja ŋayi yurru miṯtjinha buma, ga wiripunhanydja miṯtjinha ŋayi yurru yana djaw'‐djawyunna bitjanna bitjan djämamirrina walala nhanŋu.
Ga bitjandhi liŋgu walala yurru miriŋuyunydja ŋuriŋiyi marrtji djaw'‐djawyunna dhipuŋuru ḻatju'mirrinydja dhikanydja wal'ŋu girri' malanha warrpam'thunna, walalaŋgalaynha wäŋalili yurru djaw'‐djawyun.
Ga bitjandhi liŋgu nhunanydja yurru djaw'yundhi Batja ga nhuŋu gurruṯu'mirrinha, walala yurru gämanydja nhumalanha balayina Bapilunlilina, ga nhinanydja nhe yurru yukurra ŋunhiliyi weyinŋumirrina, yana liŋgu ga rakunydhirri nhe yurru, ga dhaḻkaramanydja nhuna yurru walala ŋunhalayinayi, rrambaŋikumana nhumalanha nhuŋu ḻundu'mirriŋunhana walalanha, ŋunhina walalanha ŋunhi walalaŋgala nhe yukurrana ḻakaraŋala bothinyarayŋu dhäwu'.’” Ga bitjarra ŋayi Garray waŋananydja.
























































Yo, ga bitjarra ŋayi Garray waŋananydja, “Ŋarranydja ŋunhi wekaŋala ŋarrakuwaynydja ŋarra yolŋu'‐yulŋunha dharraylili ŋurikala walalaŋgala ŋurru'‐ŋurruŋuwala wal'ŋu, walalanydja ŋunhi bitjan djäkamirrina walala ŋuriki ŋarrakalaŋuwu yolŋu'‐yulŋuwuna, yurru wiripu‐guḻku'yunydja ŋarraku yolŋu'‐yulŋunha barrkuwatjkuŋala warray yukurrana, bala yurru marinydja bathalana wal'ŋu marrtji ŋurikiyinydjayi djäka‐yätjmirriwunydja walalaŋgu.” Ga bitjarra ŋayi Garray waŋananydja. “Yo, nhuma dhiyaŋu ŋunhi djäkamirriyu walalay, yaka nhuma yukurrana djäka ŋarrakalaŋuwu yolŋu'‐yulŋuwu ŋamathaŋala, ga maranhu‐wekaŋala ŋamakurru'yu ŋathayu bäyŋuna. Nhumanydja yana gonha'yurruna warray walalanha, bala walala gundupuŋala bena‐wala barrku'‐barrkuwatjthina. Bala ŋarranydja yurru yana dhä‐ḏir'yunna nhumalanha, liŋgu dhuwaliyi ŋunhi nhe djäma bitjarrayi mirithinana wal'ŋu yana yätjnha.
<range>
Yo, ŋarrakunydja yolŋu walala liŋguna barrkuwatjthinana bena‐wala wäŋalili wiripuŋulilina, ga märr‐ḻurrkun'nha walŋamirrinydja, yurru ŋarranydja walalanha yurru roŋinyamarama liliyi ŋunhiyi ḻurrkun'nhanydja, walalaŋgalayi wäŋalili roŋinyamarama, ga ŋunhiyi miṯtji ḻurrkun'tja yurru ŋuthan mirithirrina guḻku'yirri.
Bala ŋarra yurru djarr'yun wiripuŋunhana djäkamirrinhanydja walalaŋgu, ŋunhinhana walalanha ŋunhi walala yurru djäka walaŋgumana walalaŋgu, ga maranhu‐wekama ŋamakurru'yuna wal'ŋu ŋathayu. Yakana biyapulnydja yurru ŋarrakunydja yolŋu walala barrarirri yukurra ŋula nhäku, ga yakana ŋula waŋganydja yurru winya'yun,” bitjarra ŋayi Garray waŋananydja.
“Yo, ŋunhi yurru walu buna yalalanydja, ŋarranydja yurru nherraṉ yolŋunha rom‐dhunupanha yana wal'ŋu ŋurruŋunhanydja, ŋayinydja yurru ŋunhiyinydja yolŋu marrtji ŋuliŋuru dhawaṯthundja Daypitkala yulŋunydja yarraṯaŋurunydja, ga nhinanydja ŋayi yurru yukurra ŋunhili Daypitkala dharapulŋuranydja, buŋgawana wal'ŋu yanana. Ŋayi yurru yukurra gäma yolŋu'‐yulŋunhanydja biyapulnha wal'ŋu ḻiya‐djambatjthuna ga rom‐waŋganydhuna yana ŋunhiliyinydjayi wäŋaŋura.
Ŋunhi ŋayinydja yurru buŋgawana wal'ŋu, walalanydja yurru ŋunhi Godkunydja yolŋu walala Djuwnydja bäpurru walŋathirrina, walala yurru nhinanydja yukurra ḻatju'na dhikana wal'ŋu, ŋayaŋu‐yal'yunna wal'ŋu. Ga ŋurruŋunydja ŋunhiyinydjayi yäku ‘Garraynha Walŋakunharamirrina ŋilimurruŋgu.’”
Yo, Garrayyu Godthu waŋa yukurra ḻakarama bitjan, “Ŋunhi yalalaŋumirrinydja ŋunhi yurru walu ŋunhiyi buna, yakana yurru yolŋu'‐yulŋu waŋa bitjan, ‘Garraynydja walŋa, ŋunhinydja ŋunhi ŋayi dhawaṯmaraŋala Yitjuralnha miṯtjinha beŋuru Yetjipŋuru.’
Yana walala yurru waŋanydja bitjanna, ‘Garraynydja walŋa, ŋunhinydja ŋunhi ŋayi dhawaṯmaraŋala yolŋu'‐yulŋunha Yitjuralnha beŋuru wäŋaŋuru ḻuŋgurrmaŋuru, ga wiripuŋuŋuru wäŋaŋuru malanyŋuŋuru ŋunhi walala yukurrana barrkuwatjthina.’ Yuwalk yana walala yurru yukurra wäŋa‐roŋiyirrinydja, ga ŋuliŋuruyinydjayi dhurrwaraŋuru walala yukurra yurru nhinana ŋunhiliyina walalaŋgalaynha wäŋaŋura.” Bitjarrana ŋayi yukurrana Garray waŋananydja.
Ga ŋayi Djiramayanydja waŋana ḻakaranhamina bitjarra, “Ŋayaŋunydja ŋarraku dhuwala ŋonuŋdhirri yukurra, ŋarra yukurra wilwilyun dhuwala wirrkina; ŋarra yukurra bitjanna marrtji, bitjan ŋuli ŋänitjimirri yolŋu, yakana ŋarra yukurra marrtji ŋamathama wal'ŋu, liŋgu ŋayaŋunydja ŋarraku mirithirri yana yukurra ŋonuŋdhirri, ṉiṉ'ṉiṉmaramana yukurra ŋarranha. Liŋgu Godtja ŋunha ḏarrtjalk yana, gäna wal'ŋu, ga nhanŋu dhäruktja ḏarrtjalkthi yana.”
Yo, Garraynydja waŋana bitjarra, “Birrka'mirriŋura wäŋaŋura yolŋu'‐yulŋuyunydja liŋguna gonha'yurrunana ŋarranha, ḻayḻayyunna walala yukurra be nhäkalana wiripuŋuwalana waŋarrwala, ga ŋunhiyinydjayi bitjan walala yukurra marramba'na djäma, liŋgu walalanydja ŋunhi ŋarrakuway yana wal'ŋu. Ga dhiyakuyina märrwu ŋunhi ŋayi wäŋanydja dhuwala munathany'tja bitjan ŋäthina yukurra warwuyunna, baṉḏanydhirrina yukurra wäŋanydja räwakthirrina mulmumiriwyirrina ŋula nhämiriwyirrina, liŋgu yolŋuyu walalay yukurra djäma mirithirrina wal'ŋu nhäŋiniŋ'nha yana yätjnha rom.
Liŋgu ŋurru'‐ŋurruŋunydja dhuwala djawarrkmirrinydja walala ga ḏalkarra'mirrinydja walala, yaka yana walala yuwalk gal'ŋu marŋgi ŋarraku, ga yaka walala yukurra yuwalk marrtji ŋarrakalaŋukurru romgurru, ga djämanydja walala yukurra yätjnha yanana mirithirrina ŋunha ŋarrakalanydja Buṉbuŋura.
Bala walala yurru marrtjinydja yukurra ŋunha bukumunha'kurruna yana dhukarrkurrunydja ŋayakŋayakkurruna, galkirrina yurru yanana, liŋgu ŋarra yurru walalanha dhä‐ḏir'yun wirrkina yana wal'ŋu ŋuriŋina waluyu ŋunhi ŋarra liŋgu nherrara ŋuriki walalaŋgu dhä‐ḏir'yunarawunydja.” Bitjarra ŋayi Garray waŋananydja.
“Yo, ŋarra nhäŋala ŋunhiyi dhäwu'‐gänharamirrinha walalanha Djamariyawuy wäŋawuy, ŋunhi walala yukurra djäma yätj gal'ŋu yana rom; walala ŋuli waŋa yukurra dhäruk yäkuyu Bälwala waŋarrwala, bala walala yukurra bilmaramana ŋarraku ŋunhi yolŋu'‐yulŋunhanydja gatjpaḻ'maramana.
Ga ŋunhanydja Djurutjalambuynydja dhäwu'‐gänharamirri walala mirithirrina wal'ŋu yana yätjnha. Godkunydja ŋunhi Buṉbu dhiyalaŋumi warray bäyma, ga walalanydja yukurra mukthun yana buku‐ŋal'yun wiripuŋuwu waŋarrwu. Balanyarana walala ŋunhi yulŋunydja bitjan marramba'mirrina yolŋu'‐yulŋu, ga bitjanna liŋgu walala yukurra bothirrina ḻakarama ŋuli. Walala ŋuli ŋunhi dhuwurr‐yätjmirrinhanydja ḻakarama be ḻatju'mirri warray, ga yaka warray walala yurru waŋa raypirri'yun wiripu‐guḻku'nhanydja yolŋu'‐yulŋunha ŋuliŋuruyinydja yätjŋurunydja djämaŋuru. Yo, bukmakthirrina walala ŋunhiyi yätjnha yanana, balanyarana bitjan ŋunhi ŋunhala Djudumbuy ga Gumurawuynha ŋunhi ŋarra ŋäthili walalanha baḏuwaḏuyurruna, ga balanyarayinayi nhumanydja dhuwala.”
Ga dhiyakuyinayi märrwu ŋunhi ŋarranydja Garrayyu Godthunydja ḻakarama yukurra ŋunhiyinydja dhäwu'‐gänharamirrinha walalanha bitjanna, “Ŋarranydja yurru maranhu‐wekama walalanha dhäkay‐murrkthunarayuna ŋathayunydja, ga ḻuka walala yurru gapunydja yukurra wurkthun moy'mirrina buḻuŋga'na, liŋgu ŋunhiyi yätjtja baḻaka'yurruna birrka'mirrina, warrpam'nha ŋäkirrmaraŋala monyguŋala wäŋanydja, ga bukmakthuna yolŋuyu walalay meṉguŋalanydja Godnha, liŋgu ŋuriŋiyina walalaŋgalay djarrpi'yuna dhärukthu.”
Ga ŋayinydja Godtja waŋana bitjarra, “Yaka walalaŋgu mäkiri'‐witjurra ŋurikiyinydja bothinyaramirriwunydja walalaŋgu, dhäparknha ŋunhi walalaŋgu dhäruktja mayali'miriwnha, liŋgu ŋunhiyi dhäruk yukurra ŋuli dhawaṯthun walalaŋguŋuway yana guyaŋinyara, yakana walala yukurra waŋa nhanŋuway Garraywu dhäruk. Wiripunydja mala yolŋu'‐yulŋu yakana ḏukṯuk Garraywalaŋuwu dhärukku, yana walala ŋuli mäkiri'‐witjun ŋurikiyina dhäwu'‐gänharamirriwu, ŋunhi walala ŋuli ḻakarama bitjanna gam'. ‘Yaka warwuyurra walala. Manymak dhuwala warrpam' wäŋanydja, ḻatju' yukurra yurru djingaryun.’ Ga bitjandja walala ŋuli waŋa yukurra ŋurikiyina walalaŋgu ŋunhi walala yukurra nhina walalaŋgalay djälŋura, ‘Yaka nhumalanha yurru ŋayaŋu‐yätjkuma ŋula nhäyu,’ bitjan.
<range>
“Yakana ŋunhiyi waŋgany ŋula dhäwu'‐gänharamirri nhina yukurra galkinydja wal'ŋu Godkala, yakana ŋula waŋganydhu ŋuli dharaŋan ŋäma Godku dhäruk ga rirrakay; yakana walala yukurra mäkiri'‐witjun Godkalaŋuwu dhärukku.
Dhiyakuyina märrwu God yukurra ŋaramurryirrinydja walalaŋgu, ŋayinydja yukurra ŋapa‐nherraṉmirrina nyinyaŋdhunna walalaŋgalaŋuwu romgunydja, bala ŋayi yurru marrtjinydja bitjanna bitjan bathala wata, bitjan wärrk, bala ŋayi yurru baḏuwaḏuyun warrpam'thunna yana ŋunhiyinydja rom‐yätjmirrinhanydja;
yakana ŋayi yurru ḏaḏawyun ŋaramurrŋurunydja nhanukalay ŋayi, yana liŋgu ga warrpam'thun yurru ŋunhi baḏuwaḏuyun, dhawar'marama yätjnha buwayakkuma. Ga ŋuriŋi dhä‐yawaryunarayunydja wal'ŋu waluyu, yolŋuyunydja walalay yurru dharaŋana wal'ŋu ŋäma warraŋulnha dhuwalayi dhäwuny'tja.
“Yo, ŋunhinydja walala dhäwu'‐gänharamirri walala waḏutja waŋanhamirri warray walala ŋunhi yulŋunydja, yurru yaka ŋunhi ŋarrakuŋunydja djuy'yunara walala; yaka ŋarra walalaŋgala dhäwuny'tja wekaŋala.
Ŋunhi bini walala marrtjinya galki wal'ŋu ŋarrakalay, walalanydja bini ŋunhi ḻakaranha dhunupa ga yuwalk gal'ŋu yolŋu'‐yulŋuwu, bala walala bini gonha'yunanydja yuwalknha yana walalaŋguway yätjtja malanha, ga djäma ŋamathanha yana dhunupa wal'ŋu.
“Yo, ŋarranydja dhuwala God dhika bäyma, galki yana nhumalaŋgala, ga nhäma ŋarra yukurra warrpam'thun. Yaka yurru nhe ŋarrakalanydja djuḻuḻ'marama maŋutjiŋuru, liŋgu ŋarranydja birrka'mirriŋura warray; ŋunha djiwarr'ŋura ŋarra, ga dhika ŋarra munatha'ŋura.
<range>
Ŋarra marŋgi ŋurikiyi dhäwu‐gänharamirriwu bothinyarayŋuwunydja, ŋunhi walala ŋuli bothirri ḻakarama ŋarrakala yäkuyu. Walala ŋuli waŋa bitjan, ‘Wäy, ŋarranydja dhuwala bukaway'yina, ga mali ŋarra nhäŋala. Ŋarranydja marŋgi warray,’ bitjan walala ŋuli waŋa, yurru yuwalktja ŋunhiyi walala yukurra bothirrina yana, liŋgu bukawayny'tja ŋunhiyinydja walalaŋguŋuwaynha guyaŋinyara yana.
<range>
Walala ŋuli ḻakarama bitjandhinydja dhäwu' ga bukaway', märr yurru walala yolŋu'‐yulŋuyu meṉguma ŋarranha, bitjanna bitjarra walalaŋgala märi'muyu walalay meṉguŋala ŋarranha, bala bilyurrunanydja wiripuŋulilina waŋarrwala.
Ŋunhi ŋayi yurru ŋunhi dhäwu'‐gänharamirriyu bukaway'yirrinydja, ŋayinydja yurru waŋa bitjan, ‘Dhuwalayinydja yana bukaway waŋgany;’ ga ŋunhi ŋarra yurru dhäruktja wekama nhanukala, bala yurru ŋayinydja ḻakaramana dhunupana yana, ŋunhiyi liŋgu dhäruk ŋunhi ŋarra yurru wekama. Liŋgu Godku dhäruktja walŋa warray wal'ŋu, yuwalknha ŋatha, ga bukawayny'tja dhuwalanydja balanyara biyaku ŋuli mulmu räwak.
Yo, ŋarrakunydja dhäruk dhuwala balanyara bitjan worrknha, ŋunhi ŋuli marrtji nhära ḏiltji,” bitjarra ŋayi Garray waŋananydja. “Yo, ga balanyarayi liŋgu ŋarraku dhäruk wiripunydja, bitjan djimuku' wuṉḏaŋarr, ŋunhi ŋuli buḻwaŋ'thunmarama guṉḏanha ŋuriŋiyi, balanyarayi ŋarraku dhäruktja.
Yuwalk yana ŋarra ŋuyulkthirri yukurra nyinyaŋdhun ŋurikinydja yolŋu'‐yulŋuwu ŋunhi walala ŋuli be ḻakaranhamirri djawarrkmirri walala, ŋunhi walala ŋuli ŋäma ŋula yolkuŋu yolŋuwuŋu dhäwu', bala walala ŋuli baḻaka'yunmaramana dhäwuny'tja ŋunhiyi, ḻakarama marrtji bitjanna, ‘Dhuwalanydja dhäwu' ŋulaŋuru Godkuŋu wekanhara,’ bitjanna.
Ga bitjandhi liŋgu ŋarra ŋuli ŋaramurryirriyi nyinyaŋdhundhi ŋurikinydjayi yolŋuwu, ŋunhi ŋayi ŋuli be bukaway'yirri, ga ḻakarama yurru ŋunhiyinydjayi bukaway'wuynydja wekanhara ŋurikiŋina bothinyaramirriwuŋuna birrimbirrwuŋu. Ŋayinydja ŋunhiyinydjayi yolŋu, ŋunhi ŋayi ŋuli ḻakarama bukaway'wuy, yanana ŋayi yukurra gatjpaḻ'maramana yolŋu'‐yulŋunha ŋuriŋina nhanukalay ŋayi djarrpi'yuna guyaŋinyarayu. Yaka ŋarranydja ŋunhiyi djuy'yurruna bala'‐balanyaranhanydjayi yolŋu'‐yulŋunha, yakana walala yurru yuwalk guŋga'yun ŋarrakunydja yolŋunha walalanha ŋuriŋinydja dhärukthu walalaŋgala,” ga bitjarra ŋayi Garray waŋananydja.
<range>
























































Yo, bala ŋayi Garray waŋanana ŋulinyaramirriyu ŋarrakala ŋunhi ŋayi Djotjayawu gäthu'mirriŋu buŋgawayinana yäku Djuwakim, ŋayi waŋananydja bitjarra,
“Djiramaya, marrtji nhe yurru, ga dhärriya ŋunha ya' dhurrwaralili wal'ŋu, galki Buṉbulilinydja Godkala, ga ḻakaraŋa yolŋu'‐yulŋuwanydja ŋuripa ŋunhi walala yurru marrtji bala buku‐ŋal'yunaralili, biyaka ḻakaraŋanydja walalambala bukmak yana ŋunhi ŋarra yurru wekama nhokala ḻakaranharawu, ga yaka gonha'yurra ŋula waŋgany dhäruk.
Mak walala yurru ŋunhiyi yolŋu'‐yulŋuyunydja ŋäma, bala gananna ŋunhiyi walalaŋguway yätjtja rom. Ŋarranydja yukurra dhuwala girri'‐ŋamathirrina dhä‐ḏir'yunarawunydja walalaŋgu, ga ŋuli walala yurru bilyundja, ga djäma dhunupanydja wal'ŋu, bala ŋarranydja yurru bilyundhi, ga yakana ŋarra yurru dhä‐ḏir'yundja walalanha.”
Ga dhuwala ŋunhi dhäruktja ŋayi Garrayyu wekaŋala ŋarrakala ḻakaranharawu yolŋu'‐yulŋuwunydja. “Garraynydja waŋana bitjarra, ‘Liŋgu ŋarra wekaŋala nhumalaŋgu romdja malanha ŋarrakuway; ŋarra waŋana nhumalanha, ḻakaraŋala nhumalaŋgu nhaltjanarawu nhinanharawu ŋamathanharawunydja. Ŋunhi nhuma yurru yakanydja mäkiri'‐witjun ŋarraku, ga malthun ŋarrakalaŋunydja romgu, dhuwala wäŋanydja yurru baḏuwaḏuyunna yanana. Ŋarranydja djuy'yurruna liŋgu djämamirrinha walalanha ŋarrakuwaynydja raypirri'yunarawunydja nhumalaŋgu, ga ŋunhi nhuma yurru yakanydja mäkiri'‐witjun walalaŋgu,
<range>
ŋarranydja yurru baḏuwaḏuyunna yana warrpam'thuna dhuwalanydja wäŋa Buṉbunha Godkunydja, bitjan yana liŋgu bitjarra ŋarra baḏuwaḏuyurruna ŋunha Djälaw wäŋa, bitjarrayi.’” Bitjarra ŋayi Garrayyu dhäwuny'tja wekaŋala ŋarrakala.
Bala ŋarranydja dhärranana yana, ga ḻakaraŋalana marrtjina ŋunhiyi dhäwuny'tja nhanukuŋu Garraywuŋunydja walalambala, ga walalanydja ŋäkula ḏalkarra'mirriyu walalay ŋuriŋiyi ga dhäwu'‐ḻakaranhamirriyu ga yolŋu'‐yulŋuyu, bukmakthu yana, ŋarra ḻakaraŋalanydja warrpam' yana ŋunhi nhaltjarra ŋayi yukurrana Garrayyu ŋarrakala ḻakaraŋala.
Ga ŋunhi ŋarra dhawar'yurrunanydja ŋuliŋuruyi, dhunupa walalanydja mulkanana ŋarranha, bala yatjunminana waŋana bitjarrana, “Buŋana ŋanya, buŋana ŋanya, murrkay'kuŋana,” bitjarra.
“Nhäku ŋayi yukurra waŋa yäkuyu Garraywalanydja bitjandhiyi, ‘Dhuwalanydja Buṉbunha yurru baḏuwaḏuyunna, ga dhuwala wäŋanydja yurru buwayakthirrina warrpam'nha,’ bitjandja ŋayi yukurra waŋa.” Ga walala ŋunhi yolŋuyunydja walalay ḻiw'maraŋalana, monyguŋalana ŋanya, yatjurrunana marrtjina waŋana ŋunhiliyi Buṉbuŋuranydja, warraŋulnydja wal'ŋu.
Ga walala ŋunhi ŋurru'‐ŋurruŋuyunydja yolŋuyu walalay Djudawuyyunydja ŋäkulana, bala gundupuŋalana yana ŋunhimalayi wäŋalilinydja, bala walala nhinana ŋoy‐wilanharawuna yukurranharawu, dhä‐wirrka'yunarawuna nhä ŋurru ŋunhilimi, bitjarra.
Ga walala ŋunhi ḏalkarra'mirriyunydja ga dhäwu'‐ḻakaranhamirriyu walalay ḻakaraŋala ŋuripa ŋaḻapaḻmirriwanydja bitjarrana, “Dhuwalanydja gay' ḏarramu yurru rakunydhirrina yanana. Go ŋilimurru bumana ŋanya. Bitjan liŋgu ŋayi yukurra dhuwala waŋanydja yätjkuma yana dhuwala wäŋanhanydja, ga nhumapina ŋäkulanydja dhuwala ŋanya nhumalaŋgalay nhuma mäkiri'yu.”
Ga ŋayi Djiramayanydja waŋana ŋurikala yolŋu'‐yulŋuwalanydja bitjarra, “Ŋayipi Garrayyu ŋarranha djuy'yurruna dhiyakuyinydja; ŋayi wekaŋala ŋarrakala dhäruk waŋanharawu bitjanarawuyi. Ŋunhi ŋarra ḻakaraŋala dhiyakuynydja wäŋawuy baḏuwaḏuyunara ga buwayakkunhara, ŋunhinydja yaka dhäruk ŋarrakuway, nhanŋuway dhäruk ŋunhiyinydja.
Dhuwali nhuma nhina yukurra dhiyaŋu‐wala djarrpi'na yanana; djarrpi'ŋurana nhuma yukurra nhina. Bilyurrana biyakana ŋanydjaḻa'yurrana, ga gonha'yurrana dhuwali yätjtja. Dhäruk märraŋana nhumalaŋguway Garraynhanydja wal'ŋu. Liŋgu muka ŋayi Garraynydja waŋana dhiyaku wäŋawunydja baḏuwaḏuyunarawuna yana warrpam'thunarawuna. Ga ŋunhi nhuma yurru ḏaḏawyun ŋuliŋuruyi nhumalaŋgalay yätjŋuru, ŋayinydja yurru Garraynydja ŋanydjaḻa'yundhi yana, ga yakana ŋayi yurru nhumalanha baḏuwaḏuyundja.
Ga ŋarranydja dhuwala gay' goŋŋura nhumalaŋgala, ga birrka'mirri nhuma yurru ŋula nhaltjan ŋarranhanydja.
Yurru guyaŋiya dhuwalanydja gam'. Ŋunhi nhuma yurru buma ŋarranha murrkay'kuma, Godthunydja yurru nhumalanha dhä‐ḏir'yunna yana, bunharaŋuru ŋurikalanydja ŋunhi ŋayi yukurra yaka ŋula nhä djäma, ŋurrumiriwŋuranydja. Liŋgu yuwalk yana dhuwala yulŋunydja, ŋunhi ŋayipi ŋarranhanydja djuy'yurruna waŋanharawu dhiyakuyinydjayi raypirri'yunarawunydja.”
Ga walalanydja yolŋu'‐yulŋunydja waŋana ŋurikala ḏalkarra'mirriwalanydja ga dhäwu'‐ḻakaranhamirriwalanydja bitjarra, “Dhiyaŋunydja gay' ḏarramuyu yukurra ḻakarama ŋulaŋuruna dhäwu', Garraywuŋuna nhanukuŋuwaynha; yaka ŋayi ŋula djäma yätjkuŋalanydja dhiyaŋuyi. Ŋilimurru yakana ŋanya buma.”
Ga waŋganydja ŋurrukŋuru ŋuliŋuruyi, ḻiya‐djambatj yolŋu gaŋgathina, bala waŋanana bitjarrana, “Ŋunhi ŋilimurru yurru bumanydja ŋanya dhuwalayi, Godthunydja ŋilimurrunha yurru yuwalkkumana yanana dhä‐ḏir'yun.”
<range>
<range>
<range>
<range>
<range>
<range>
Bala walala yakana bumara ŋunhiyi Djiramayanhanydja, liŋgu waŋganydhu yolŋuyu ŋurruŋuyu wal'ŋu guŋga'yurruna ŋanya marrparaŋ'kuŋala, ga yakana walala wekaŋalanydja goŋlili ŋurikalanydja walalaŋgala bunharawu.







































Ŋäthilinydja ŋunhinydja buŋgawa wäŋawuy Bapilunbuy ga nhanŋu miriŋu miṯtji marrtjina bala Djurutjalamlili, märraŋalanydja walala marrtjina garr'yurrunanydja guḻku'nhana mirithirrina yolŋu'‐yulŋunhanydja, bala djaw'‐djawyurruna balayi walalaŋgalayyi wäŋalili. Bala ŋayi Djiramayayunydja wukirrina djorra'na ŋurikiyinydja walalaŋgu Yitjuralpuyŋuwunydja yolŋu'‐yulŋuwu, bukmakku yana ŋunhi walala yukurrana Bapilun wäŋaŋura nhinana. Ga dhuwala ŋunhi ŋayi djorrany'tja wukirri gam'.
<range>
<range>
Way walala, dhuwala Garraywuŋunydja dhäruk nhumalaŋgu ŋunhi Djurutjalambuyŋuwu yolŋu'‐yulŋuwu ŋunhi nhuma djaw'‐djawyunarawuy walala.
Dhiyaliyinydja nhuma yurru yukurra nhina märr‐weyinŋumirrina. Nhumanydja yurru djäma wäŋana nhumalaŋguway buṉbuna, bala nhuma yurru nhinana yukurra.
Märranhamiya walala, märr yurru nhumalaŋgu djamarrkuḻi' ŋuthan yukurra miṯtji guḻku'yirri.
Wirrki yana djämanydja wal'ŋu, märr yurru dhuwaliyi wäŋanydja ŋamakurru' yana, ga bukumirriyaŋa yukirriya ŋuriki wäŋawunydja, märr yurru ḻatju' dhika marimiriw nhämiriw djingaryun yukurra, ga bukmak yurru nhumalaŋgu nhä malanha ḻatju'yirri yana.
Yaka mäkiri'‐witjurra ŋurikinydja dhäwu'‐gänharamirriwu walalaŋgu ŋunhi walala yurru ḻakarama nhumalaŋgu bitjan, “Galkina dhuwala walunydja, ŋilimurru yurru marrtji balayi Djurutjalamliliyi,” bitjan yurru. Yaka walalaŋgu yana ŋurikinydja yolŋu'‐yulŋuwu mäkiri'‐witjurra, ŋunhi walala ŋuli ḻakarama be bukaway'wuy. Liŋgu dhäruktja ŋunhiyi mayali'‐wilkthunaramirri bothinyarayŋu, yaka ŋarrakuŋu wekanhara, bitjarra ŋayi Garraynydja waŋana.
<range>
Yuwalk yana märr‐weyinŋumirri nhuma yukurra yurru nhinanydja ŋunhalayi Bapilundja wäŋaŋura, ŋula nhämunha' dhuŋgarra 70, ga dhäŋuru ŋuliŋurunydja ŋarra yurru marrtjina‐wala nhumalaŋgala, ga märramana nhumalanha, bala gäma nhumalaŋgalaynha wäŋalili roŋinyamarama.
Liŋgu ŋarra nherrara ŋäthilimirriyaŋalanydja nhumalaŋgu ŋunhayi, ga ŋunhiyi nherraṉara ŋarrakuŋu ŋamakurru' yana, yaka yätjtja; yuwalk yana yurru ŋunhiyi maḻŋ'thun yalalanydja, nhina nhuma yukurra yurru ḻatju'kuma dhika wal'ŋu galŋa‐djulŋithirri goŋmirriyirri, ŋunhilinydja wäŋaŋura ŋunhi ŋarra dhawu'mirriyaŋala nhumalaŋgu.
Yo, ŋulinyaramirriyu nhumanydja yurru gawaw'yun, bukumirriyama yukurra ŋarrakala, ga ŋarranydja yurru nhumalanha ŋämana, bala wekama buku‐ruŋinyamaranharawuynha.
Nhuma yurru ḻarruma ŋarraku warrya'yun, bala nhuma yurru maḻŋ'maramana ŋarranha, ŋunhi nhuma yurru yuwalktja wal'ŋu yana malthun ŋarrakalaŋuwu romgu nhokalay bukmakthu yana ŋayaŋuyunydja.
Yuwalk nhuma yurru maḻŋ'maramanydja yana ŋarranha, bala ŋarranydja yurru marrtji märra'‐marramana nhumalanha birrka'mirriŋuru wäŋaŋurunydja malaŋuŋuru, ga gäma balayina ŋunhiwalayina wäŋalili roŋinyamaramana yurru. Ga dhuwalanydja dhäruk Garraywuŋu nhanukuŋuway.
Nhumanydja ŋunhi guyaŋina yanapi ŋuriŋi dhäwu'‐ḻakaranhamirriyu walalay ḻakaraŋala nhumalaŋgu yukurrana be Garraywuŋu dhäwu' ŋunhili Bapilundja, yurru bäyŋu warray.
Dhuwala warray ŋunhi Garray dhäruktja gam'. Marinydja yurru dhuwala bathala gal'ŋu yana dhiyala Djurutjalamdja. Yolŋunydja walala yurru marrtji murrmurryun rerriyu ga marrya'yinyarayu ga mariyu ga dhika nhäyu malaŋuyu. Ga wiripu‐guḻku'yunydja yurru nhäma ŋoy‐wiḻaŋ'thunna, bala warku'yunna nhumalanha yurru.
<range>
<range>
Yo, dhuwalayinydja yurru maḻŋ'thun bitjandhinydja, liŋgu yaka nhuma märraŋala Godkuŋu dhäruk, ŋunhi ŋayi ḻakaraŋala yukurrana ŋurikala nhanukalaŋuwala yuwalkŋuwala dhäwu'‐gänharamirriwala; yakana nhuma ŋuli yukurranha mäkiri'‐witjunanydja.
Yo, Yitjuralwunydja Waŋarr Garray Godtja waŋana bitjarra, “Bukmak nhuma ŋunhi yolŋu walala, ŋunhi nhuma djaw'‐djawyunapuyŋu walala dhuwali Bapilun wäŋaŋura, mäkiri'‐witjurra dhiyaku dhärukku ŋarrakalaŋuwunydja.
Yo, ŋarra marŋgi dhiyakiyinydja dhäwu'‐gänharamirriwu walalaŋgu, ŋunhi walala ŋuli waŋa ŋarrakala be yäkuyu, yurru yuwalktja walala ŋuli ŋunhi bothirri warray ḻakaramanydja. Märr‐yuwalk yana ŋarranydja yurru walalanha dhä‐ḏir'yun, walala yurru burakirrinydja yukurra Buŋgawawuŋu Bapilunbuyŋuwuŋuna. Marŋgi ŋarra walalaŋgu yulŋunydja dhuwala; yakana walala yurru gundupuma winya'‐winyayun dhä‐ḏir'yunamiriwnydja walala yana.” Ga bitjarra ŋayi Garray waŋananydja.
<range>
<range>

































Yo, Garray waŋana bitjarra, “Yalalaŋumirriyunydja ŋunhinydja ŋunhi ŋarrapi walu‐nherrara, ŋuriŋinydjayi waluyu walala yurru bukmak miṯtji Yitjuralpuyŋunydja ŋarrakuwaynha yolŋu walala, ga ŋarranydja yurru walalaŋgu Godnha.
Ŋunhalanydja ŋunhi ŋanhdharkŋuranydja wäŋaŋura, ŋarra mel‐wuyurruna walalaŋgu ŋuriki Yitjuralpuyŋuwu, ŋunhi walala winya'‐winyayurruna ŋuliŋuru rakunyŋuru, wirrki yana walala ḏukṯukthina ŋayaŋuwunydja wal'ŋu nhinanharawu, bala ŋarranydja gäŋalana yukurrana walalanha mel‐wuyunaramirriyuna.”
Ŋäthilinydja ŋunhinydja baman'tja Garray waŋana Yitjuralwala bitjarra, “Ŋarra yukurra märr‐ŋamathirrina mirithirri yana märryu‐ḏapmaranhamirriyu nhumalanha, ga märr‐ŋamathinyaranydja ŋunhi ŋarrakunydja yurru dhärrana yana yukurra, yakana yurru ḏaḏawyun. Ga dhiyakuyinayi märrwu ŋarra nhumalanha gäŋala giṯmaraŋalanydja lili ŋarrakalanydja ŋarra wapmaraŋala.
Yitjural, ŋarra yurru nhumalanha biyapul yuṯakumayi. Nhumanydja yurru dhuwala bitjanna bitjan yuṯa miyalk; biyapul nhe yurru galŋa‐djulŋithirri, ga giritjirri nhe yurru yukurra ŋayaŋu‐yiŋgathirrina.
Ga biyapul nhuma yurru ŋathana ḻämu‐nherraṉ, bala ḻukana nhuma yurru yukurra ŋuliŋuruyi nhumapina.
“Ga ŋunhi yurru walunydja ŋunhiyi buna, ga ŋayinydja yurru ŋunhi dhukarr‐nhänharamirrinydja yolŋu dhärra bukuŋurana yukurra, ga waŋana yurru yukurra dhä‐warrwarnha bitjanna, ‘Ḏurryurrana walala, ŋilimurru marrtjina djunuma Djurutjalamlilina. Ŋilimurru yurru märr‐roŋiyirrina ŋilimurruŋgalaŋuwala Waŋarrwalana, Garraywalana nhanukalaynha.’”
Yo, miyamalanydja wirrki yana djulŋithiya wal'ŋu ŋurukuyi Yitjuralwunydja, märr‐yiŋgathiya wirrki yatjunmiya, wokthurrana biyakana Garraywala. Waŋiya marrtjiya biyakana, “Garrayyunydja liŋguna walŋakuŋala nhanŋuwaynydja ŋayi yolŋu'‐yulŋunha Yitjuralnhanydja, bukmaknha yana dhuwala ŋunhi nhina yukurra dhiyaŋu‐wala walŋamirri.”
Yo, ŋayi Garray waŋananydja bitjarra, “Ŋarranydja yurru gämana ŋarrakuwaynydja yolŋu'‐yulŋunha ŋulaŋuru ḻuŋgurrmaŋuru, ga bitjandhi liŋgu ŋarra yurru ḻuŋ'maramayi gämayi waŋgany‐manapan marrtji beŋurunydja bala barrkuŋurunydja wäŋaŋuru malaŋuŋuru, walala yurru bukmakthirrina lili marrtjinydja wäŋa‐roŋiyirrinydja, bambay ga bunhdhurr ga yothu'mirri yolŋu, bukmaknha yurru wäŋa‐roŋiyirrina wäŋalili Djurutjalamlilina, bala walala yurru nhinanydja yukurra biyapulnha wal'ŋu miṯtjinydja.
Walala yurru marrtjinydja lili maŋutji‐milkarrimirrina walala, bukumirriyamanydja marrtji yurru, ŋunhi ŋarra yurru walalanha gäma lili roŋinyamarama wäŋalilinydja. Ŋarra yurru gurrum'thun gämanydja yana walalanha dhika wal'ŋu, ga marrtjinydja walala yurru yukurra galki maya'‐mayaŋgurru lili; walala yurru martj‐martjtjundja ḻatju'kurruna dhikana dhunupakurruna dhukarrkurrunydja, buyuwuyukurruna, yakana walala yurru galkirri ŋula nhaltjan. Liŋgu ŋarranydja dhuwala, bitjan ŋarra bäpa'mirriŋuna Yitjuralwu, ga ŋayinydja bitjan ŋarraku maḻamarrnha wal'ŋu gäthu'mirriŋu.”
Nhumanydja mulku'‐mulkuruyunydja bäpurru'yu ga miṯtjiyu, ŋäkana dhuwala Garraynha dhäruktja, ḻakaraŋa biyakana birrŋ'maraŋana birrka'mirriwalana bäpurru'wala. “Ŋäthilinydja ŋunhinydja Garrayyu barrku'‐barrkuwatjkuŋala nhanŋuwaynydja ŋayi yolŋu'‐yulŋunha, walala marrtjina bena‐wala yarrk‐yarrkthurruna barrkumalana wäŋalili. Yurru dhiyaŋunydja‐wala Garrayyu marrtji ḻuŋ'maramana liliyi gäma wäŋaliliyi; ŋayi yurru gunganhamirriyamanydja walalanha bitjanna bitjan ŋuli wäyin‐djäkamirriyu gunganhamirriyama nhanŋuway ŋayi wäyinnha.
Yitjuralwunydja miriŋu ḏälmirri warray dhika wal'ŋu, djuḻkmarama yukurra Yitjuralpuyŋunha, yurru ŋayinydja Garrayyunydja walalanha djaw'yurruna warray beŋuruyi miriŋuwalanydja goŋŋuru.
Bala walala yurru roŋiyirrina liliyi ŋunhiwalayi bukulili Djäyanlilina, ga miyamandja walala yurru yukurra galŋa‐djulŋithirrina dhikana wal'ŋu, ŋuriŋina nhäyu malaŋuyu ŋunhi ŋarra wekaŋala walalaŋgu ŋamakurru'. Walala yurru ḻuka yukurra ŋathanydja ḻatju'na dhikana wal'ŋu yana, ga wäyin walalaŋgu yurru ŋuthanna gurarrthirrina djana'mirriyirrina, bala walalaŋgu yurru ŋayaŋunydja ŋunhanydja märr‐ḏaw'yunna ŋuriŋina bili nhanukalaynha Garraywalana yana. Yakana biyapulnydja walala yurru galŋa‐yätjthirri ga warwumirriyirri.
Walala yurru dhäykawurru yuḏatjpalnydja giritjirrina yukurra goŋmirriyirrina dhikana, ga bitjandhi yana liŋgu ḏarramuwurru yurru ŋayaŋu‐djulŋithirrina, worruŋu ḏarramu ga yuḏatjpal rrambaŋiyirrina yana. Liŋgu ŋarranydja yurru ŋunhi dhawaṯmaramana walalanha galŋa‐yätjthinyaramirriŋuruna romŋuru, bala walala yurru nhinanydja yukurra galŋa‐djulŋithirrina, goŋmirriyirrina wal'ŋu. Ŋarra yurru marrparaŋ'kuma walalanha, ga walalanydja yurru ŋayaŋu‐djulŋithirrina, liŋgu walalaŋgu ŋunhi walu galŋa‐yätjthinyaramirrinydja liŋguna dhä‐yawar'yurrunana winya'yurrunana.
Ga ŋunhinydja walala ŋarraku ḏalkarra'mirrinydja walala yurru maranhumirrina yanana, liŋgu guḻku'yuna yurru mirithirrina yolŋuyu walalay gäma mundhurr‐wekamanydja ŋarraku, ga bukmak ŋarrakunydja yurru yolŋu walala ŋunhi märr‐ḏaw'yunna ŋuriŋina ŋunhi ŋarra yurru wekama walalaŋgu yäna‐wala.” Ga bitjarra ŋayi Garray waŋananydja.
Yo, Garraynydja yukurra dhuwala waŋana, “Ŋunhayi wäŋa Rämanydja rirrakaymirriyirrina yukurra, liŋgu yolŋu walala yukurra nyä'yunmirrina wirrkina dhikana wal'ŋu; Ŋunhayi dhäyka Raytjulnydja yukurra ŋäthi nhanukalayŋuwu ŋayi yumurrku'wuna. Yakana ŋanya yurru ŋula yolthu marrparaŋ'kumanydja, liŋgu bukmakthinana nhanŋu yumurrkuny'tja bäyŋuthina.”
Yurru Godtja waŋana Garraynydja bitjarra, “Yakana ŋäthiya biyapulnydja, baṉḏanyguŋana nhuŋuway ganurunydja. Ŋunha yumurrkuny'tja nhuŋu yurru roŋiyirriyi, liliyi gumurr‐roŋiyirri beŋurunydja miriŋuwalanydja wäŋaŋuru.
<range>
Liŋguna ŋarra ŋäkula ŋunha yolŋu'‐yulŋunha Yitjuralpuynhanydja, walala yukurra wuyunmirrina walalaŋgalayŋuwu yätjkuna, waŋa yukurra bitjanna, ‘Garray, dhunupa nhuŋu ŋunhi nhe dhä‐ḏir'yurruna ŋarranha bitjarrayinydjayi, liŋgu ŋarra yukurrana marrtjina ŋarrakalay djälkurru, bitjarrana bitjan wakinŋu ŋunhi wäyin. Garray, bilmaraŋana ŋanapurrunha ŋayaŋunydja biyakana, märr yurru ŋanapurru roŋiyirrina nhokala, liŋgu nhepi ŋanapurruŋgu Waŋarrnydja Garray.
Ŋanapurru bilyurruna ga ḏiltjina‐wekaŋala nhuŋunydja, ga ŋuliŋurunydja ŋanapurru ŋunhi mirithina yana wuyurruna ŋuriki yätjkunydja ŋanapurruŋgalayŋuwu. Nhe ŋanapurrunha marŋgikuŋala dhiyaŋina nhokala dhä‐ḏir'yunarayuna, ga buku‐wurana ŋanapurru yukurra yulŋunydja ŋuriŋi ŋanapurruŋgalay yätjthuna romdhu. Yuwalk yana ŋanapurru djäma yätjtja rom, ŋunhi ŋurruthaŋalanydja wal'ŋu ga yana liŋgu ga dhiyaŋu‐wala dhuwala.’”
Ga ŋayinydja waŋana Garraynydja buku‐ruŋinyamaraŋala bitjarra, “Yitjural, nhenydja dhuwala bitjan ŋarraku marrkapthunaramirrina gäthu'mirriŋu. Yuwalk ŋarra nhumalanha ŋunhi dhä‐ḏir'yurrunanydja, yurru ŋarra mukthun yana märr‐ŋamathirrinydja yukurra nhumalaŋgu märryu‐ḏapmaranharamirriyu. Ŋarranydja nhumalaŋgu ḏukṯuk nhuma yurru roŋiyirrina yana lili ŋarrakala, ga ŋarranydja yurru nhumalaŋgu mel‐wuyunna, ga märramana nhumalanha ŋarrakalaynha.
Go, Yitjuralpuyŋu nhuma yolŋu'‐yulŋu, marrtjiya lili roŋiyiyana, gumurr‐roŋiyiyana wäŋalilina nhumalaŋgalay.
Nhämunha'mirri yurru nhuma yukurra galkundja? . . . Nhätha yurru nhuma märr‐nherraṉmirrinydja ŋarrakala? Liŋguna ŋarranydja djäma yuṯana wal'ŋu rom, wiripuna gal'ŋu romdja liŋguna maḻŋ'thurrunana dhiyalanydja munatha'ŋuranydja.”
Yo, Yitjuralwunydja God Waŋarrnydja wal'ŋu waŋa yukurra bitjanna, “Yuwalk yana ŋarra yurru roŋiyinmarama ŋarrakuwaynydja yolŋu'‐yulŋunha dhipala wäŋalili, ga dhiyalayi wäŋaŋura walala yurru waŋanydja yukurra balakurruna liŋgu dhärukkurrunydja, bitjanna yurru waŋa yukurra, ‘Godthu yurru goŋmirriyama dhuwalanydja wal'ŋu wäŋa buku, liŋgu wäŋanydja dhuwalanydja dharrpalnha wal'ŋu, Garraywuna nhanŋuwaynha wäŋa nhinanharawu.’
Ga dhiyalayinydjayi walala yukurra yurru yolŋu'‐yulŋunydja nhina wäŋaramana, ga ŋunhiliyi djäkamirrinydja walala yukurra yurru djäka walalaŋgalayŋuwu wäyinguna ḻiw'marama yana wäŋakurrunydja.
Liŋgu ŋunhi ŋayaŋu‐djawaryunamirrinydja walala yolŋu'‐yulŋu yurru nhina yukurra ŋayaŋuna ŋarrakala, ga ŋunhinydja ŋayaŋu‐warwumirrinydja walala yurru yukurra nhina ŋayaŋu‐djulŋithirrina dhikana wal'ŋu.
Yo, yolŋunydja walala yurru waŋa yukurra bitjanna, ‘Ŋorrananydja ŋarra yukurrana ŋamathaŋala yana, ga gaŋgathina ŋarra yakurrŋuru ḻatju' dhika wal'ŋu galŋa.’
“Yo, Yitjural wäŋa, nhenydja yurru dhuwala biyapulnha dhaŋaŋdhirri miṯtjiyu yolŋu'‐yulŋuwala ga wäyingala malaŋuwala.
Ŋäthilinydja ŋunhinydja ŋarra ḏulŋurr'yurruna, bala ḏaw'‐ḏawyurrunana dhuwalanydja wäŋanha, ga dhiyaŋunydja‐wala ŋarra yurru biyapul dholkuma marrtji ḻämu‐nherraṉ yuṯana gal'ŋu, djäma yurru bitjanna ḻatju'kumana wal'ŋu, yuṯakumana yanana warrpam'nha.
Ŋulinyaramirriyunydjayi yolŋu walala yurru yakana biyapulnydja waŋa bitjan, ‘Bäpa'mirriŋuyunydja ḻukana djambaŋ, bala ŋayinydja yothuny'tja nhanŋu ḻirra‐waryurrunana ŋuriŋiyi.’ Yakana biyapulnydja yurru yothu' galŋa‐yätjthirri bitjandhiyi liŋgu ŋuriŋi nhanukala bäpa'mirriŋuwala yätjthu djämayu, yana ŋayipina yurru galŋa‐yätjthirrinydja, bala rakunydhirrina‐wala ŋayi yurru yana nhanukalay yätjŋura.
<range>
“Ŋäka walala! Yalalaŋumirriyunydja ŋunhinydja ŋunhi yurru ŋayi walu buna, ŋarranydja yurru nherraṉ yuṯana wal'ŋu dhawu'‐nherraṉminyara ŋarrakalaŋuwala yolŋu'‐yulŋuwalanydja.
Ŋunhiyinydjayi yurru yuṯanydja dhawu'‐nherraṉara ganaŋ'thunna yukurra yana ŋurikalanydja ŋunhi ŋarra nherrara nhumalaŋgalaŋuwala märi'muwala ŋäthili, ŋulinyaramirriyunydja waluyu ŋunhi ŋarra walalanha goŋ‐gulaŋala yukurrana märraŋala ŋuliŋuru Yetjipŋuru. Gäŋalanydja ŋarra yukurrana walalanha dhika manymakkuŋala, ḻatju'kuŋala wal'ŋu yana, gurrum'thurruna bitjarra bitjan ŋuli dhuway'mirriŋu djäka nhanukalaŋuwu ŋayi miyalkku. Yurru walalanydja gundupuŋala warray ŋarrakala, yaka warray ḏukṯukthina walala nhinanharawu waŋganygunharawunydja ŋarrakalanydja.
Ga dhuwalana yuṯanydja dhawu' ŋarra yurru nherraṉ gam'. Ŋarra yurru nherraṉ ŋarrakuwaynydja ŋarra rom ŋunhana gal'ŋu ŋayaŋulilina walalaŋgala djinawa'lilina, märr yurru walala djälthirri wirrkina wal'ŋu marŋgithinyarawu ŋarrakunydja ga märr‐ŋal'yunarawu. Ŋarranydja yurru walalaŋgu Godnha, ga walalanydja yurru ŋarrakuwaynha yolŋu'‐yulŋu.
Yakana yurru ŋula yol yolŋu waŋa bitjandja, ‘Marŋgithiya Garraywalaŋuwu,’ liŋgu bukmaknha yurru ŋarraku marŋginydja, ŋunha ŋunhi gali'wuy yolŋu, ga yanana liŋgu‐u‐u ga ŋurruŋumirriwala wapthun, bukmaknha yurru nhina yukurra ŋarrakalaynha yana romŋura. Ŋarra yurru walalaŋgu bäy‐ḻakaramana yätjpuynydja, baḏuwaḏuyunna warrpam'thunna yurru meṉguma.” Ga bitjarra ŋayi Garray waŋananydja.
Yo, Godthunydja djäma walunha, märr yurru ŋayi djarraṯawun'kuma dhuwala wäŋa munatha' walupuy, ga bitjarrayi liŋgu ŋayi djämayi ŋaḻindi ga ganyu' malanha, märr yurru yukurra ŋuriŋi djarraṯawun'kuma munha, ga yäkunydja ŋayi Waŋarr Ganydjarr‐ḏumurru gal'ŋu, Garray ŋuruku djiwarr'wuywu yolŋu'‐yulŋuwu.
“Yo, ŋurikiyinydjayi waluwunydja rom ga ŋaḻindiwunydja yurru yukurra dhärra bitjanna liŋguna gupaḏalnha‐wala, ga bitjandhi liŋgu yurru Yitjuralnydja miṯtji bäpurru' dhärra yukurra gupaḏalnha yana wal'ŋu yurru‐wala.
Yaka walalanha ŋarra gukuŋalanydja gupaḏalkuŋalanydja, bäyyi ŋunhi walala yukurrana djäma yätjtja gal'ŋu mirithirrinydja.
Yuwalk yana yurru dhuwala wäŋa Djurutjalamdja dhuḻ'yunara biyapul yuṯayirri, ga dhäŋuru ŋuliŋurunydja yurru yukurra dhärrana yanana yurru, nhanŋuwaynha Garraywuna wäŋa, ga yakana yurru biyapulnydja baḏuwaḏuyun ga dhawar'yun.” Bitjarra ŋayi Garraynydja waŋana.
<range>
<range>















Ga dhäŋuru ŋuliŋurunydja ŋarra bukumirriyaŋalana yukurrana, ŋarra waŋananydja yukurrana bitjarra,
“Garray God, nhenydja ŋunhiyi djäma ŋamaŋamayurruna djiwarr' ga dhuwala munatha' ŋuriŋi liŋgu nhokalay bathalayu wal'ŋu mirithirri ganydjarryu; yakana ŋula ḏäl nhokalaynydja djämawu.
Nhe ŋuli goŋmirriyamanydja ŋunhinha walalanha wal'ŋu dhuwurr‐ŋamakuli'mirrinha ŋula nhämunha'nha yolŋu'‐yulŋunha miṯtjinha, ga ŋunhi ŋuli yolŋuyu bäpa'mirriŋuyu djäma ŋula nhä yätj, ga walalanydja ŋunhiyi djamarrkuḻiny'tja nhanŋu ŋuli ŋayaŋu‐yätjthirriyi, liŋgu ŋuriŋi bäpa'mirriŋuwala yätjthu. Nhenydja ŋunhi be wal'ŋu bathala ganydjarr‐ḏumurru Waŋarr, Ŋurru‐warryunarayŋu Ŋurruŋu.
Nhokuŋu guyaŋinyarawuynydja be wal'ŋu yana waḻatj, ḻiya‐djambatj dhika wal'ŋu, ga nhämanydja nhe ŋuli nhaltjan yukurra yolŋuyu walalay djäma ŋamathama ga yätjkuma, bala nhe ŋuli buku‐ruŋinyamaramanydja balanyara liŋgu ŋupanayŋuyi yana yolŋu'‐yulŋuwu walalaŋgalaŋuwuy djämawuynydja ŋamakurru' wo yätj.
“Ŋäthilinydja benydja baman'tja ŋunhala Yetjiptja nhe djäma mirithirri ṉirryunaramirri rom yana ganydjarr‐ḏumurru wal'ŋu, ga mukthun yana nhe ŋuli djäma ŋunhiyi ṉirryunaramirrinydja rom, märr yurru birrka'mirriŋura yolŋu'‐yulŋuyunydja nhäma dharaŋanna, ŋunhi nhenydja biyapulnha wal'ŋu Waŋarr.
Ga ŋuriŋi bili ganydjarr‐ḏumurryu wal'ŋu nhe ŋunhi dhawaṯmaraŋala ŋanapurruŋgu märi'munhanydja walalanha beŋuru Yetjipŋurunydja nhokalay nhe dhungalyu. Walalanydja ŋunhi miriŋunydja walala beyaṉiyinana mirithinana, yurru nhenydja ŋunhi dhawaṯmaraŋala gäŋala ŋanapurruŋgunydja märi'munha dhipala ŋamakurru'lilina wal'ŋu wäŋalili.
Yo, nhinananydja walala yukurrana dhiyala manymakŋurana wäŋaŋura, ŋatha‐guḻku'mirriŋurana dhikana, ŋunhi nhepi ŋurikiyinydja wetj walalaŋgu,
yurru walalanydja yaka warray dhäruk märraŋala nhuna, yaka walala yukurrana marrtjina nhokalanydja dhukarrkurru ga romgurru. Ga dhiyakuyina märrwu ŋunhi marinydja marrtjina lili ŋanapurruŋgala.
Nhe ḻakaraŋala ŋanapurruŋgalaŋuwala märi'muwalanydja walalaŋgala, raypirri'yurruna bitjarra walalanha, ŋunhi walala yurru marrya'yirri ga rirrikthunmirri, ga ŋula nhäna yurru yätjnha maḻŋ'thun walalaŋgu, ŋuli walala yurru yakanydja yukurra marrtji galki nhokala. Ga yuwalkthi ŋunhi maḻŋ'thurrunanydja bitjarrayi, ga dhuwalana gay dhiyaŋunydja‐wala Bapilunbuynydja miriŋu ḻiw'maramana yukurra liŋguna dhiyalaŋumina ŋanapurruŋgalana wäŋaŋuranydja. Ga dhuwalana ŋanapurru marrya'yirrina yukurra ga rirrikthunmirrina ga barrarirrina, liŋgu ŋanapurru ŋuyulkthina dhärukku nhuŋu.”
<range>
Ga ŋayinydja waŋana Garraynydja bitjarra, “Ŋarranydja dhuwala Garray, Waŋarr ŋarra bukmakku yolŋuwu. Yaka wuṉḏaŋarr ŋarrakunydja ŋula nhäku djämawu.
<range>
Yuwalk yana märr‐yuwalk ŋarra yurru wekama dhuwalanydja wäŋa ŋunhana goŋlili miriŋuwalana.
Miriŋuyunydja yurru ḻiw'maramana dhuwala wäŋanha, ga märramana yurru, bala dhuŋgur'yunna gurthayuna baḏuwaḏuyun warrpam'thunna yurru, rrambaŋikumana wäŋa ŋunhi nhuma ŋuli mundhurr‐wekama ŋurikiyi waŋarrwu. Dhiyaŋuyinydja ŋarranha yukurra ŋuli ŋaramurrkumana yana mirithirrina wal'ŋu.
Beŋuru liŋgu ŋurruŋuru wal'ŋu nhuma yolŋu'‐yulŋuyu Yitjuralpuyŋuyunydja yukurranha ŋuli djäma yätj; bitjana liŋgu nhuma ŋuli ŋayaŋu‐yätjkunhanydja ŋarranha, bala ŋarranydja ŋuli ŋaramurryinyana nhumalaŋgu.
Ga dhiyakuyinayi märrwu ŋunhi dhuwalanydja wäŋa yurru baḏuwaḏuyunna yanana, liŋgu bitjarra liŋgu nhuma yukurrana djäma yätjkuŋala, nhumalaŋgala ŋurru'‐ŋurruŋuyu ga ḏalkarra'mirriyu ga dhäwu'‐gänharamirriyu, bukmakthu nhuma yana, beŋuru liŋgu ŋurruŋuru ga dhiyaŋu‐wala wapthun.
<range>
Ḏiltjina nhuma wekaŋala ŋarrakunydja, ga yakana malthurruna ŋarraku. Bitjanna liŋgu ŋarra ŋuli raypirri'yunanydja nhumalanha marrtjinya, ḻakaranha marrtjinya nhumalaŋgu nhinanharawu ŋamathanharawu wal'ŋu, ga nhumanydja yaka warray mäkiri'‐witjurruna ŋarraku.
Dhuwaliyinydja Buṉbu buku‐ŋal'yunarawu ŋarrakuway gal'ŋu yana, yurru nhumanydja gäŋala, bala nherrara dhuyu warray malanha maḏayin' malanha ŋula nhä ŋarrakalanydja ŋunha Buṉbulili. Ŋarranydja nyinyaŋdhun warray ŋuli, buku‐nherraṉmirri warray ŋuli ŋurikiyinydja nhäku malaŋuwu, yurru nhumanydja dhuwala wäŋanha ŋarraku dhukun'mirriyaŋala ŋuriŋiyi warray maḏayin'thu warray, dhika nhäyu warray nhumalaŋgalay.
Wiripunydja nhuma ŋuli rewal'yuna baṉarra'kunha wäŋa dhuyukunharawuna, bala buku‐ŋal'yuna ŋuriki waŋarrwuna Bälwuna ŋunhiliyinydja, ga wiripunydja nhuma ŋuli wekama nhumalaŋguwaynha yumurrku'nha, bathana gurthalilina walalanha ŋuli ŋuriki Molikkuna buku‐ŋal'yunarawu waŋarrwuna. Ŋunhiyinydjayi mirithirrina gal'ŋu yätjnha yanana. Ŋarranydja ŋunhi yaka ḻakaraŋala yolŋu'‐yulŋuwala ŋunhiyinydjayi rom djämawu bitjanarawuyinydja,” bitjarra ŋayi Garray waŋananydja.
Yo, ga biyapul ŋayi Garray ŋarrakala waŋana bitjarra, “Djiramaya, liŋguwuynha dhuwala yolŋu'‐yulŋunydja marrya'yinyarana nhinanhara ga rirrikthunarana; märr‐yuwalk yana dhuwalanydja yurru wäŋa ŋurikalana goŋŋura miriŋuwala Bapilundja.
Yo, ŋuriŋiyi ŋarrakala ŋaramurryunydja ŋarra barrkuwatjkuŋalana yolŋu'‐yulŋunhanydja bena‐wala wäŋalili barrkumalana, yurru yalalanydja ŋarra yurru walalanha gäma roŋinyamaramana liliyi dhipalayi wäŋalili, bala walala yurru nhina yukurra dhiyalanydja marimiriwŋurana, nhämiriwŋurana yanana.
Bala walala yurru ŋunhi ŋarrakuwaynha gal'ŋu yana yolŋunydja walala, ga ŋarrapinydja walalaŋgu yurru Godnha Waŋarrnha.
Walala yurru ŋayaŋunydja ŋunhiyi yuṯayirrina wal'ŋu wiripuŋuyirrina, märr yurru walala yukurra djälthirri ŋurikina bili waŋganyguna, ga ŋarrakuwaynha waŋganyguna walala yurru yukurra märr‐ŋal'yundja. Bala yurru walala nhinanydja yukurra goŋmirriyirrina wal'ŋu yana, walalawuy ga walalaŋgu yumurrku' ga gutharra'mirriŋu walala, nhinanydja walala yurru yukurra ŋarrakalaynha nyeyaḻŋura.
Ŋarranydja yurru nherraṉ dhawu'na walalaŋgala ŋarrakuway ŋarra, ga ŋunhiyi dhawuny'tja yurru dhärra yukurra bitjanna liŋguna; bitjanna liŋguna ŋarra yurru gämanydja walalanha ḻatju'kumana yanana gurrum'thunna, ga ŋunha ŋayaŋunydja walala yurru rom‐wiyaṉiyirrina yukurra ŋarraku, ga yakana biyapulnydja walala yurru ganan ŋarranha.
“Yo, ŋarranydja ŋuli galŋa‐djulŋithirri wal'ŋu dhika, ŋunhi ŋarra ŋuli goŋmirriyamanydja walalanha, bala ŋarra yurru walalanha ḻämu‐nherraṉdja biyapulnha wal'ŋu wuṉḏaŋarrkumana dhipalayi wäŋalili, bala walala yurru ŋuthandja ŋarrakalaynha yana romgurru.
Ŋäthilinydja ŋunhinydja walala yukurrana djäma rom‐yätj wal'ŋu yana, ga dhiyakuyina märrwu dhuwala ŋunhi marinydja bunana walalaŋgu, ga ŋunhi walala yurru ganandja ŋunhiyi yätj walalaŋguway, ga ŋarranydja yurru wekama manymak gal'ŋu yana walalaŋgu, ŋunhiyi nhä malanha ŋunhi ŋarra dhawu'‐nherrara dhuwurr‐ŋamakurru'mirriwu ŋuriki.
Walala yurru nhinanydja yukurra dhiyala wäŋaŋura manymakkuma wal'ŋu yana dhika, marimiriw, ŋamathamana wal'ŋu yana, liŋgu biyapul ŋarra yurru ŋunhi goŋmirriyama walalanha.” Ga bitjarrayi ŋarra ŋunhi Garrayyu dhawu'‐nherraranydja walalaŋgu.
<range>



































































Yo, ŋulinyaramirriyunydja waluyu ŋunhi Djuwakim yukurrana nhinana buŋgawa, ŋayi Garraynydja waŋana ŋarrakala bitjarra,
“Märraŋa djorra', bala wukirrina marrtjiya dhuwalayi dhäruktja, bukmak yana yulŋunydja ŋunhi ŋarra nhuŋu wekaŋala ŋuliŋuru liŋgu ŋurruŋuru ga yana liŋgu ga dhiyaŋu‐wala.
Mak walala yurru ŋunha yolŋu'‐yulŋu Djudawuynydja mäkiri'‐witjunna dhiyakuyi; walala yurru ŋämana marinydja ŋunhi yurru galki maḻŋ'thunna, bala walala yurru mak gonha'yunna, gananna walalaŋguway yätjtja ŋunhi, märr ŋarranydja yurru walalaŋgu bäy‐ḻakaramana.”
Bala ŋayi Djiramayanydja wäthurruna Bärukkuna yolŋuwu ŋuriki wukirrimirriwuna, bala ŋayi ḻakaraŋala dhäruknha malanha ŋunhi Godthu wekaŋala nhanukala Djiramayawala, ga ŋayinydja Bärukthunydja wukirrina marrtjina.
Bala ŋayi waŋana Djiramaya bitjarrana Bärukkalanydja, “Yakana ŋarra yurru marrtji balayi ŋunha Godkala Buṉbulilinydja, liŋgu yolŋu'‐yulŋuyu ŋarranha yakana dhayuŋan yukurra,” bitjarra.
“Yo, ŋunhi walala yurru yolŋu'‐yulŋu ḻuŋ'thundja marrtji ŋunhimalayi ŋurikalayi bukumirriyanharawu ŋoy‐ŋathamiriwwunydja birrka'mirriŋuru wäŋaŋuru malaŋuŋuru, ga nhenydja yurru marrtjiya ŋunhiwalayi Godkala Buṉbulili, bala nhe yurru wirrki yana dhä‐ḻaw'yundja, ḻakaramanydja marrtji dhipuŋuru djorra'ŋurunydja, märr yurru walala yolŋu'‐yulŋuyunydja nhuna ŋämana, bukmakthuna yana.
Mak walala yurru yuwalkkumana yana bukumirriyamanydja Garraywala, bala bilyunna walalaŋgala yätjŋurunydja, liŋgu ŋayi Garraynydja wirrkina yana ŋaramurryirri yukurra walalaŋgala yätjthu. Bathalana yana marinydja yurru marrtji, ŋunhi walala yurru mukthundja yana djäma yätjtja.”
Bala ŋayi Bäruktja marrtjinana ŋunhimalayi Godkalanydja Buṉbulili, bala waŋanana marrtjina ŋuliŋuruyi djorra'ŋuruna, ḻakaraŋalana bukmak yana malanha dhäruk ŋunhi yukurrana Garrayyu wekaŋala Djiramayawala.
Yolŋunydja walala marrtjina beŋuru ga beŋuru ḻuŋ'thurrunana ŋunhimalayinayi wäŋalili Buṉbulili, bala walala yukurrana ŋäkulana, mäkiri'‐witjurrunana dhika ḻatju'kuŋalana.
<range>
Ga waŋganydja yolŋu ŋuliŋuruyi marrtjina, bala ḻakaraŋala ŋuripa ŋaḻapaḻmirriwana, ŋayi ḻakaraŋalanydja ŋuriŋiyi ḏarramuyu ŋunhi nhaltjarra ŋayi yukurrana Bärukthu ḻakaraŋala ŋuliŋuruyi djorra'ŋuru.
<range>
<range>
Ga dhunupana ŋuriŋi walalay ŋaḻapaḻmirriyunydja yolŋu'‐yulŋuyu djuy'yurrunana nhanukala ŋurikalayi, waŋana bitjarra, “Gatjuy marrtjiya, ga märraŋa ŋunhiyi garr'yurra, ḏarramunha ga djorra' ŋunhiyi.”
Bala walala garr'yurrunana ŋanya Bäruknhanydja balayina, bala walala ŋunhi ŋaḻapaḻmirrinydja waŋana bitjarrana, “Nhiniya dhipala gay', bala ḻakaraŋana marrtjiya ŋanapurruŋgala dhipuŋuruyi djorra'ŋurunydja,” ga yuwalkthi ŋayi bitjarrayinydjayi.
Bala walala ŋäkulanydja ṉirryurrunana, wilwilyurrunana manapara beyaṉumirriyuna. Bala walala waŋana bitjarrana, “Ŋilimurru yurru ḻakaramanydja dhuwalayi ŋunha buŋgawawana wal'ŋu ŋurruŋuwana,” bitjarra.
Ga biyapul walala ŋunhi dhä‐wirrka'yurruna Bäruknha bitjarra, “Way, yolthu nhokala dhuwala ḻakaraŋalanydja dhuwalayi? Bay' yolthu nhokala Djiramayayu wekaŋalanydja dhuwali dhäruktja wukirriwuynydja?” bitjarra.
Ga ŋayi Bäruktja buku‐wakmaraŋala bitjarra, “Yo, ŋayi ŋarrakala dhuwala wekaŋala, bala ŋarranydja wukirrina marrtjina yanana dhipala djorra'lilina.”
Bala walala ŋuriŋiyi ŋaḻapaḻmirriyunydja yolŋu'‐yulŋuyu waŋana maṉḏanha bitjarrana, “Nhumanydja maṉḏa yurru djuḻuḻ'yunna ŋula wanhamala wäŋalili, märr yurru ŋayi yakana nhumalanha ŋuruŋu buŋgawayunydja maḻŋ'marama,” bitjarra.
Bala walala ŋunhiyi ŋaḻapaḻmirrinydja marrtjina bala buŋgawawalana, bala marrtjina nhanukalana ḻakaraŋala ŋuliŋuruyi djorra'ŋuruna dhäruktja.
<range>
Yurru märr ŋunhi dharratharra'mirri wäŋanydja ŋulwitj, bala ŋayi yukurrana ŋunhi buŋgawanydja nhinana galki gurthaŋura, ḻithara yukurrana, gorrmurkunhamina ŋanyapinyay ŋayi.
Yo, yaka muka ŋayi weyin mäkiri'‐witjurrunanydja, bala ŋayi gombuŋalana yana ŋunhiyi djorrany'tja dhärukmirrinydja, bala guḻk‐guḻkthurrunana manydjawakthuna, bala gurthalilina dhuŋgur'yurruna djalkthurruna, bukmakkuŋala yana.
Ŋunhiyi walala buŋgawa ga nhanŋu djämamirri walala ŋunhi, yakana walala ŋunhi barrarinanydja. Ŋäkula warray walala ŋunhi dhäruktja ŋanya Garraynha, yurru yakana walala wuyunminanydja ŋuriki romgunydja walalaŋgalayŋuwu.
Ga wiripunydja ŋaḻapaḻ yolŋu waŋana bitjarra, “Way! Yaka dhuŋgur'yurra dhuwaliyi dhäruk Garraywu!” bitjarra, ga ŋayinydja yaka warray mäkiri'‐witjurruna, yana ŋayi dhuŋgur'yurrunana warrpam'nha.
Ga dhäŋuru ŋuliŋurunydja, bala ŋayi djuy'yurruna nhanŋuway ŋayi djämamirrinhana walalanha märranharawu Djiramayawuna ga ŋurikinayi Bärukkuna wukirrimirriwuna. Ga ŋayinydja marrtjina bäy Garrayyunydja djuḻuḻ'maraŋala warray maṉḏanha walalaŋgala.
Dhurrwaraŋuru ŋuliŋuru ŋunhi ŋayi buŋgawayu ŋuriŋiyi dhuŋgur'yurruna dhäruk Garraywu, bala ŋayi Garraynydja waŋana Djiramayawalana bitjarra, “Märraŋa wiripu djorra', ga biyapul wukirri ŋunhimalayi, bukmak yana dhäruk ŋunhi ŋarra wekaŋala nhokala.”
<range>
Ga biyapul ŋayi Garray waŋana ŋarrakala bitjarra, “Djiramaya, marrtjiya ŋunha buŋgawawala wal'ŋu, ga ḻakaraŋanydja nhanbala biyaka, ‘Nhe ŋunhi dhuŋgur'yurruna djorrany'tja, liŋgu ŋuriŋiyinydjayi djorra'yu yukurrana ḻakaraŋala bitjarra, ŋunhanydja yurru ŋurukuynydja wäŋawuy Bapilunbuynydja miriŋu marrtjina lili dhipalana wäŋalili, bala baḏuwaḏuyun warrpam'thunna dhuwalanydja wäŋa, ga bukmaknha yolŋu'‐yulŋunha.
Buŋgawa Djuwakim, Garraynydja yukurra waŋa nhuŋu bitjan. Yakana ŋula waŋgany nhokuŋu mala‐wunhara yurru buŋgawayirri dhiyakunydja wäŋawu. Nhenydja yurru rakunydhirrina, ga rumbalnydja nhuŋu yurru warraŋulnha yukurra ŋorra, yakana yurru nhuna ŋula yolthu dhalkaramanydja.
Ŋarranydja yurru nhuna baḏuwaḏuyunna yanana, ga nhuŋu mala‐wunharawuynha warrpam'thunna, liŋgu bitjarra warray liŋgu yukurrana nhuma djämanydja yätj warray yana. Ŋarra liŋgu raypirri'yurruna nhumalanha yulŋunydja, yurru nhe ga nhuŋu yolŋu'‐yulŋunydja yaka warray mäkiri'‐witjurruna ŋarraku. Ga dhiyakuyina märrwu yurru marinydja buna nhumalaŋgu dhiyala bathalanydja wal'ŋu, bukmak yana ŋunhi ŋarra ḻakaraŋala ŋäthili wal'ŋu nhumalaŋgu.’” Ga bitjarra ŋayi Garray waŋananydja.
Bala ŋarra wiripuna märraŋala djorra', ga biyapul ŋayi Bärukthunydja wukirri marrtjina ŋunhimalayi djorra'lili, bukmak yana dhäruk malanha ŋunhi ŋarra wekaŋala nhanukala ŋäthili, ŋunhi ŋayi ŋurruthaŋala wukirri ŋunhimalayi djorra'lili, ŋunhi ŋayi buŋgawayu dhuŋgur'yurruna. Yo, ŋarrakala Garrayyunydja biyapul warray wekaŋala dhäruk wukirriwu, bala ŋayi Bärukthunydja wukirrina marrtjina bukmakkuŋalana yana djorra'lilina.
Yo, Djuwakimgunydja gäthu'mirriŋu yakana buŋgawayina ŋunhili nhanukalaŋuwala bäpa'mirriŋuwalanydja dharapulŋura, liŋgu walala ŋunhi ŋurukuyyu Bapilunbuyŋuyunydja buŋgawakuŋala Djitakayanhana, Djotjayawuna gäthu'mirriŋunha, ŋayina yurru buŋgawa Djudawuyŋunydja wäŋawu.
Yurru walalanydja ŋunhi buŋgawa ga nhanŋu yolŋu'‐yulŋu, yaka warray walalanydja märraŋala dhäruk, ŋunhi nhaltjarra ŋayi Garrayyu dhäruk wekaŋala ŋurikala dhäwu'‐gänharamirriwala Djiramayawalanydja.
Ga ŋayinydja ŋunhi buŋgawanydja yana dhäwu' warray djuy'yurruna nhanŋu Djiramayawu, waŋana yukurrana bitjarra warray, “Bukumirriyaŋa ŋanapurruŋgu nhe yurru ŋe! Waŋiya Godnha, märr ŋayi yurru walŋakuma ŋanapurrunha.”

Yo, ŋulinyaramirriyunydjayi ŋayinydja ŋuli Djiramayanydja yukurranha marrtjinya birrka'mirrikurru warray wäŋakurru, yaka warray ŋayi ŋunhili ḻoḻuŋura gulŋiyinya yukurranha ŋuli.
Ga ŋurukuy Bapilunbuy yolŋu walala miriŋu yukurrana wäŋaraŋala nhinana ḻiw'maraŋala yana Djurutjalamdja ŋunhi wäŋa, ga walala ŋäkula ŋunhi Yetjippuynydja miriŋu yukurrana marrtjinana lili guŋga'yunarawu Yitjuralwunydja, bala walala ŋunhi Bapilunbuyŋuyunydja gonha'yurrunana ŋunhiyi wäŋa, bala gundupuŋalana yana‐wala.
Bala ŋayi Garraynydja waŋanana Djiramayawala bitjarrana, “Ḻakaraŋa ŋuripa buŋgawawa, ŋunhi Yetjippuyŋuyunydja yurru yakana nhumalanha guŋga'yun; yanana walala yurru marrtjina lili yulŋunydja, ga bala walala yurru roŋiyirri balayi.
<range>
Ga walalanydja yurru ŋunhi Bapilunbuyŋunydja miriŋu roŋiyirriyi lili, bala baḏuwaḏuyunna dhuwala wäŋanhanydja, warrpam'thunna yana dhuŋgur'yundja gurthayuna.
Nhumanydja guyaŋirri yukurra yanapi walala yurru yaka roŋiyirri lili, yurru yuwalktja walala yurru roŋiyirri, bala baḏuwaḏuyunna dhuwala wäŋanydja.”
<range>
Yo, Bapilunbuyyunydja miriŋuyu gonha'yurrunana Djurutjalamdja wäŋa, liŋgu walala ŋäkula Yetjippuyŋunha miṯtjinha marrtjinyara yukurranhara lili'ŋuwuy, bala ŋarra bini marrtjinya warray yulŋunydja bala ŋarrakalay warray wäŋalili, gumurr‐watjmanna ŋarrakuway gurruṯu'mirrinha walalanha.
<range>
Yurru ŋuriŋi waŋganydhu ḏarramuyu dhurrwara‐djäkamirriyunydja ŋarranha gulmaraŋala, waŋana bitjarra warray, “Way, nhenydja dhuwala marrtjinana gonha'yurrunana ŋanapurrunhanydja? . . . balayina ŋunha gali'lili walalaŋgalana wapthurruna Bapilunbuyŋuwalana?”
Ga ŋarranydja waŋana bitjarra, “Yäw, yaka ŋarra dhuwala wapthurruna walalaŋgala gali'lili.” Ga ŋayinydja ŋunhiyi dhurrwara‐djäkamirrinydja yolŋu yaka ŋarraku märr‐yuwalkthina.
Bala ŋayi mulkanana ŋarranha, bala gäŋala ŋurru'‐ŋurruŋuwalana, ga walalanydja ŋarraku ŋaramurryinana wirrkina, bala bartjunmaraŋala walala ŋarranha, ga galkara ḻoḻulilina ŋunhana, yurru ŋunhi mirithirrina buku‐munha'na yulŋunydja, bena‐wala ŋunha ŋoyŋurana munatha'ŋura, ga nhinananydja ŋarra yukurrana märr‐weyinŋumirrina ŋunhiliyi yana.
<range>
Yalalaŋumirrinydja ŋayi ŋunhi buŋgawanydja ŋarraku wäthurrunana, bala ŋayi ŋarranha dhä‐wirrka'yurruna gayulnha wal'ŋu, bitjarrana ŋayi dhä‐wirrka'yurrunanydja, “Way, Garrayyunydja nhokala dhäruk‐wekaŋala muka?” bitjarra. Ga ŋarranydja waŋana bitjarra, “Yo, bitjarra ŋayi ḻakaraŋalanydja, ‘Ŋunha yurru Bapilunbuyŋunydja miriŋu marrtjina lili, ŋurruthirrina yurru, bala nhenydja yurru walalaŋgalana goŋŋura.’”
Bala ŋarra dhä‐wirrka'yurruna ŋanya buŋgawanha bitjarra, “Nhäku nhe ŋarranha nherrara dhipalanydja ḻoḻulilinydja? Nhä dhika ŋarra djarrpi'kuŋalanydja djäma?
Wanhakana nhuŋu ŋunhi dhäwu'‐ḻakaranhamirrinydja walala, ŋunhi walala ḻakaraŋala bitjarra, ‘Ŋunha Bapilunbuyŋunydja yurru yakana marrtji lili.’
Ŋäka ŋe! Yakana biyapulnydja ŋarranha djuy'yurra balayi ḻoḻulili ŋunha, ŋarra ŋuli bäynha rakunydhi.” Bala walala yakana ŋarranha djuy'yurruna balayinydja, ŋunhinydja wal'ŋu be buku‐munha'lilinydja ŋoylilinydja, yana walala ŋarrakalaŋumirri dhaḻ'yurrunana yulŋunydja, gonydjiŋmirriyaŋalana ŋunhiwala buŋgawawalana wal'ŋu wäŋalili, warraŋullili märr. Ga bitjanana liŋgu walu‐ŋupana walala ŋuli ŋarraku wekanha ŋathanydja ruwaŋga'na, yana liŋgu ga dhawar'yurruna ŋatha ŋunhiyi ŋunhili wäŋaŋura warrpam'thurruna.
Yo, bala ŋayi Djiramayayunydja yukurrana ḻakaraŋalana yolŋu'‐yulŋuwana bitjarrana gam', “Garraynydja waŋana bitjarra, ‘Ŋuli nhuma yurru nhina yukurra dhiyalayinydjayi wäŋaŋura, nhumanydja yurru murrmurryunna ŋuriŋina bunharayu djaṉŋarrthinyarayuna ŋula nhäyuna, ga ŋuli nhuma yurru wekanharamirri nhumalanhay nhuma ŋurukala Bapilunbuyŋuwala, nhumanydja yurru walŋana nhina.’”
<range>
Ga bitjarrayi ŋarra ḻakaraŋalanydja walalambala, “Ŋurukuy Bapilunbuynydja yurru marrtji, ga djaw'yunna, bumana yurru dhuwalanydja wäŋa,” bitjarra ŋayi Garray waŋananydja.
Ga walala ŋunhi ŋurru'‐ŋurruŋuyunydja ŋaḻapaḻmirriyunydja ŋäkula, bala walala marrtjina ŋurikala buŋgawawalana, ga waŋana ḻakaraŋala bitjarra, “Bumana ŋilimurru yurru ŋanya, murrkay'kumana ŋunhayinydja yolŋunha,” bitjarra. “Ŋuruŋuyinydjayi yolŋuyu yukurra yolŋu'‐yulŋunhana barrari‐wukuma yalŋgi'kumana. Yakana ŋayi yukurra guŋga'yundja ŋanapurrunha, yana ŋayi yukurra ŋanapurrunhanydja baḏuwaḏuyunna.”
Ga ŋayinydja waŋana ŋunhi buŋgawanydja bitjarra, “Yo manymak, nhumalaŋgalana ŋayi ŋunhi goŋŋuranydja. Nhumapina ŋanya yurru ŋula nhaltjandja nhäku nhuma ḏukṯuk.”
Bala walala yuwalkthi ŋanya märraŋalanydja, bala galkara ŋarŋgalilina ŋunhana wal'ŋu. Yo, bäyŋu ŋunhilimi ŋula ŋarŋgaŋura gapunydja, yana dhoḻuna waŋganynha ŋunhilimiyi, bala walala ŋanya dhuryunmaraŋalana marrtjina bala‐a‐a, yana liŋgu ga nherrara ŋanya ŋunhiwalayi dhoḻulili.
Bala ŋayi waŋganydhunydja yolŋuyu ŋäkula ŋanya, bala ŋayi marrtjinana yana buŋgawawalana wäŋalili, ga ḻakaraŋala nhanbala bitjarra,
<range>
“Way, ŋunha Djiramayanhanydja walala nherrara ŋunhana ŋarŋgalilina. Yätjnha ŋunhi mirithirrina yulŋunydja. Ŋayi ŋuli gonhana rakunydhi, liŋgu bäyŋuna ŋunhayi, ŋathamiriwnha wäŋanydja.”
Ga ŋayinydja ŋunhi buŋgawanydja waŋana bitjarra, “Gatjuy, marrtjiya, ga dhawaṯmaraŋana ŋanya ḏulŋurr'yurrana ŋuliŋuruyi, ŋayi ŋuli bäynha rakunydhi.”
Bala ŋayi ŋunhiyinydja marrtjinana ḏarramu, märraŋala raki' ga dhomala, bala dhuryunmaraŋalana ŋunhiyi rakiny'tja, bala warryurrunana ŋanya beŋuru ŋarŋgaŋurunydja. Ga dhäŋuru ŋuliŋuruyinydjayi ŋanya walala nherrara ŋunhana wal'ŋu buŋgawawalana wäŋalili, yurru märr‐warraŋulliliyi.
<range>
<range>















Ga yuwalkthi ŋunhi maḻŋ'thurrunanydja bitjarrayi, bitjarra yana liŋgu ŋunhi ŋayi Djiramayayu ŋäthili walalaŋgala ḻakaraŋala, liŋgu buŋgawa ŋurukuy Bapilunbuynydja marrtjinana lili ŋulinyaramirriyunydja ŋunhi Djitakayana yukurrana buŋgawa nhinana ŋuruku Djudawuyŋunydja.
Yo, ŋunhi miriŋu walala marrtjinana lili, ŋurruthinana yana biyapulnha miṯtji dhaŋaŋnha, bala ḏaw'‐ḏawyurrunana marrtjina buku‐yupmaraŋalana ḻoḻunydja ŋunhi ḻiw'maraŋalana, ga buṉbunydja malanha Djurutjalambuy, bala walala djaw'‐djawyurrunana märra'‐marraŋalana marrtjina ŋunhiyi yolŋu'‐yulŋunhanydja bena‐wala walalaŋgalaynha wäŋalili.
<range>
Ŋayi ŋunhi buŋgawa Djitakaya ga nhanŋu guŋga'yunaramirri walala, walala guyaŋina yukurrana bitjarra, walala yurru winya'‐winyayun gayul munhaku, yurru walalanydja ŋunhi Bapilunbuyŋuyunydja miriŋuyu ŋupara warray walalanha, ga yana liŋgu ga mulka'‐mulkana. Bala walala ŋunhi märraŋalana ŋuriki buŋgawawunydja gäthu'mirriŋunha walalanha, bala gumurrŋurana nhanukala bumaranydja, dharpuŋalanydja walalanha murrkay'kuŋalana, ga bitjarrayi liŋgu walala bumarayi ŋurru'‐ŋurruŋunha Djudawuynha walalanha.
<range>
<range>
Ga dhäŋuru ŋuliŋuruyi walala bambaykuŋala Djitakayanhanydja, bala ḏapṯapmaraŋalana ŋanya raki'yuna.
Bala walala dhuŋgur'yurrunana marrtjina buŋgawamirriwunydja wäŋa, ga wiripu malanha wäŋa dhuŋgur'yurrunana.
Bala walala djaw'‐djawyurrunana ŋunhi buŋgawanha ga bukmaknha ŋunhi yolŋu'‐yulŋunha ḏapṯapmaranharana, bala djaw'‐djawyurrunana yana balayina walalaŋgalaynha walala wäŋalili.
Märr‐ḻurrkun'nha ŋunhi ŋurruwuykmirrina yolŋu walala yukurrana baḏaktja nhinana ŋunhili ŋayilpiŋuranydja.
Ŋayi ŋunhi Bapilunbuynydja buŋgawa yäku Nipukanitjanydja waŋana bitjarra nhanukalaŋuwala ŋurikala miriŋuwala, “Marrtjiya ga maḻŋ'maraŋa Djiramayanha, ga märraŋa ŋanya ga djäkanydja nhanŋu ŋamathaŋa wal'ŋu yana, yaka ŋanya ŋula buŋanydja ŋayaŋu‐yätjkuŋanydja.”
<range>
Bala walala marrtjinana, ga maḻŋ'‐gay ŋanya, bala dhawaṯmaraŋalana ŋuliŋuruyi ḻoḻuŋurunydja, ŋunhi ŋayi yukurrana nhinana gaṯ‐gaṯŋura nhanukalayŋuwuŋu yolŋu'‐yulŋuwuŋu. Walala dhawaṯmaraŋalanydja ŋanya yänana, bala ŋayi nhinanana yukurrana ŋunhala Djurutjalamnha.
<range>
Ga yuwalk ŋayi yana Garrayyu ḻakaraŋalanydja Djiramayawala ŋäthili yana gal'ŋu bitjarra, “Yuwalk dhuwalayi yana yurru wäŋanydja warrpam'thun baḏuwaḏuyun, ga nhenydja yurru nhämana, yurru yakana nhuna yurru ŋula yolthu ŋayaŋu‐yätjkumanydja.
<range>
Ŋarra nhunanydja yurru gunganhamirriyama, yakana yurru ŋuruŋu miriŋuyunydja nhuna buma. Ŋarrapi yana nhuna yurru guŋga'yundja walŋakumanydja, liŋgu nhe ŋarrakala märr‐nherraṉmina yuwalkkuŋala yana.” Ga bitjarra ŋayi yukurrana Garrayyu ḻakaraŋalanydja Djiramayawala, yurruna ŋunhiyi maḻŋ'thurruna.
<range>

































































































































































































































Yo, dhuwalanydja gay dhäruk Garrayyu wekaŋala Djiramayawala, ḻakarama yukurra wäŋawuy ŋurukuy Bapilunbuy, bitjarra ŋayi waŋana gam', “Ḻakaraŋa ŋuripa yolŋu'‐yulŋuwanydja miṯtjiwanydja, ŋunhi Bapilundja yurru wäŋa yalalaŋumirriyunydja baḏuwaḏuyunna warrpam'nha; warrpam' yurru ŋunhi waŋarr malanha ŋurikiyi Bapilunbuyŋuwunydja yolŋu'‐yulŋuwu buḻwaŋ'thunna, muṉguythirrina marrtji warrpam'nha yana yurru.
<range>
Liŋgu miṯtji yurru yolŋu walala marrtji beŋuru ḻuŋgurrmaŋuru, bala baḏuwaḏuyunna yurru ŋunhiyi wäŋanydja, yakana yurru ŋula waŋgany yolŋu wo wäyin ŋula nhä walŋanydja yukurra nhina.”
Ga biyapul ŋayi Garray waŋana bitjarra, “Ŋulinyaramirriyunydjayi yolŋu'‐yulŋu yurru Yitjuralpuy ga Djudawuy marrtji ḻarrumana ŋarraku, rrambaŋina yurru; walala yurru marrtjinydja mel‐ganuru'mirrina walala, nhäma marrtji warrya'yun walalaŋgalayŋuwu Waŋarrwu Garraywuna.
Walala yurru waŋa bitjanna, ‘Milkuŋa ŋanapurruŋgu dhukarr, ŋanapurru yurru marrtji balayi roŋiyirri ŋunha Garraywala bukulili yäkulili Djäyanlili.’ Yo, walala yurru bitjandhinydja roŋiyirrina ŋarrakala, bala walala yurru djäma dhawuny'tja nherraṉ yuwalkkuma yana ŋarrakala, ŋunhi yurru yukurra dhärra bitjanna liŋguna gupaḏalnha. Yakana yurru walala biyapul bakmarama ŋunhiyi, ga bilyun ŋula wiripuŋuwalanydja waŋarrwala, bäyŋuna yana.
“Yo, ŋarrakunydja ŋunhi yolŋu walala balanyara bitjan bembi mala, yurru ŋuriŋi djäkamirriyunydja walalay gatjpaḻ'maraŋala warray walalanha, bala walala gundupuŋalanydja winya'‐winyayurrunana yana buku'‐wukulilina, meṉguŋalana yana walala ŋunhi walalaŋguwaynydja wäŋa nhinanharawu.
Bala ŋuriŋi miriŋuyunydja bumarana yana walalanha, waŋana bitjarrana, ‘Manymaknha dhuwalayinydjayi ŋanapurru yurru buma walalanha bitjandhinydja, liŋgu walala dhuwurr‐yätjthina. Yaka walala yukurrana marrtjina galki wal'ŋu malthurruna Garraywala,’ bitjarra.
“Way, nhuma Yitjuralpuy yolŋu walala, gundupuŋana walala, gonha'yurrana dhuwaliyi Bapilundja wäŋa, liŋgu galki walalaŋgu yurru miriŋunydja marrtjina lili ŋurruthirrina, yurru djambatj‐ḏilkurruna, yanana.
<range>
Walala yurru djaw'‐djawyunna bukmaknha nhä malanha dhipuŋuruyinydja wäŋaŋuru, bala roŋiyirrinydja yurru goŋ‐dhawurrŋamirrina mirithirrina guḻku'mirri girri'mirrinydja.”
Yo, Garraynydja waŋa yukurra bitjan, “Nhuma yolŋu'‐yulŋu Bapilunbuy wäŋawuy, nhuma djaw'‐djawyurruna ŋarrakunydja yolŋu'‐yulŋunha, bala roŋiyinanydja nhuma galŋa‐djulŋithinana ŋuriŋiyi.
Yurru nhumanydja yurru goramirriyirrina yalalanydja, liŋgu dhuwalanydja wäŋa nhumalaŋgu yurru baṉḏanydhirrina räwakthirrina yolŋumiriwyirrina.
Ŋarranydja nhumalaŋgala ŋaramurryina mirithinana, nhuma Bapilunbuyŋu, bala ŋarra nhumalanha yurru warrpam'nha yana baḏuwaḏuyundja dhawar'maramana. Bukmakthuna yurru birrka'mirriyuna nhämanydja, bala warku'yunna nhumalanha yurru.
“Yo, girri'‐ŋamathiyana nhumanydja gumurr‐ŋamathiyana biyakana Bapilunbuyŋuwunydja wäŋawu bunharawu. Buŋanydja marrtjiya mirithirri yana guḻku'yu wal'ŋu garayunydja bonarra'yunydja ŋula nhäthunydja, liŋgu wirrki yana walala yätjkuŋalanydja Garraynha.
Ḻiw'maraŋa yana warrpam' ŋunhi ḻoḻunydja, ga rirrakaynydja ŋurrkaŋa wirrki yana. Nhäŋa ya', ŋunha ḻoḻunydja marrtji burruḻ'yunna buku‐yupthunna, liŋgu ŋayipinydja yukurra Garrayyunydja buku‐ruŋinyamarama ŋupanayŋuyi yana Bapilunbuyŋunhanydja, ŋuriŋi yätjthu ŋunhi walala djäma wiripu‐guḻku'wu yätjkuŋala bitjarrayi.
Yakana yurru biyapulnydja ŋunhiliyi dhoḻkuma ŋuthanmarama ŋatha, ga gulkthun marrtji, yana walala yurru mulku'‐mulkuruyunydja gananna ŋunhiyi wäŋanha, bala roŋiyirri balayi walalaŋgalaynha wäŋalili.”
Yo, ŋayi Garray waŋana bitjarra, “Nhumanydja Yitjural balanyara dhuwala bitjan wäyin bembi malanha barrkuwatjkunhara maḏakarritjkuŋu wäyinguŋu. Ŋunhi ŋurruthaŋalanydja buŋgawayu Yatjiriyawuyyu bumara nhumalanha Yitjuralnhanydja, ga dhäŋuru ŋuliŋuruyinydjayi bitjarra buŋgawayu ŋuriŋi Bapilunbuyŋuyunydja ḻukana ŋarakana nhumalanha.
Bala ŋarranydja yurru ŋuriŋi Yitjuralwalanydja Waŋarryu dhä‐ḏir'yunna wirrkina yana ŋunhi märrma'nhanydja buŋgawanha maṉḏanha ga maṉḏaku wäŋa.
Bala ŋarra yurru roŋinyamaramana gäma Yitjuralnhanydja yolŋu'‐yulŋunha balayi walalaŋgalayi walala wäŋalili, ga ŋunhalayi walala yurru nhinanydja yukurra biyapul ŋayaŋu‐djulŋithirriyi, ŋatha‐guḻku'mirriŋurana wäŋaŋura.
Ga ŋulinyaramirriyunydjayi Yitjuralyunydja yurru yakana biyapulnydja djäma ŋula nhä yätjkuma, yakana yurru ŋula yolthu maḻŋ'marama ŋarrakalaŋumirriwalanydja yolŋu'‐yulŋuwala ŋula nhä yätj, liŋgu ŋarranydja yurru ŋunhi warrpam'thunna biḏiwiḏitjkuma yana yätjtja malanha ŋurikiyi märr‐ḻurrkun'kunydja ŋunhi ŋarra yurru walŋakuma walalanha.” Ga bitjarra ŋayi Garray waŋananydja.
Yo, Garray waŋana bitjarra, “Ma' buŋana marrtjiya Bapilunnhanydja, buŋa warrpam'thurrana dhawar'maraŋana yolŋu'‐yulŋunhanydja.
Gaya'‐gayaw biyakana yulŋunydja, liŋgu Garrayyunydja yurru baḏuwaḏuyunna warrpam'nha ŋunhiyinydja wäŋa.
Ŋunhiyi Bapilundja wäŋa balanyarana biyaku ŋuli wutthunaramirri djimuku' ŋunhi yukurrana bumara bukmak wäŋa dhuwala munatha' djuḏul'yurruna buḻwaŋ'maraŋala, yurru ŋunhiyinydjayi djimuku' bunharamirrinydja, ŋunhinydja liŋguna bakthunarana buḻwaŋ'thunarana, ga bukmakthu wäŋayu miṯtjiyunydja nhäŋala ŋunhiyi wilwilyunminana yanana.
Bapilun, nhenydja dhuwala gaṯmaranharawuy ŋurikiŋi garrpiṉara ŋunhi ŋarra nherrara. Nhenydja ŋunhi guyaŋina yanapi nhe yurru baḏuwaḏuyun ŋarranha, yurru nhenydja yaka marŋgi ŋunhi ŋarra nhuna gäŋala lili dhipala dhiyakuyi gaṯmaranharawunydja.” Ga bitjarra ŋayi Garray waŋananydja.
Yo, Garraynydja ŋunhi gara‐guḻku'mirri, märr yurru ŋayi ŋuriŋiyinydjayi buma miriŋunha dhawar'marama, ga liŋguna ŋayi ḻapmaraŋalana ŋunhiyinydja wäŋa gara‐guḻku'mirrinydja, ga girri'‐ŋamathirrina yukurra marrtjinyarawu marililina, liŋgu ŋayi mirithinana ŋaramurryina ŋurikinydja miriŋuwunydja walalaŋgu. Ŋayipi Waŋarryu Garrayyu yurru djämanydja yukurra wirrki yana ŋunhiliyinydjayi wäŋaŋura Bapilundja.
Gatjuy, buŋana marrtjiya ŋunhiyi wäŋanydja, biyakana marrtjiya gali'ŋuru ga gali'ŋuru. Ḏaw'‐ḏaw'yurrana buḻwaŋ'maraŋana marrtjiya ŋunhiyinydja wäŋa ŋunhi ŋathamirrinydja, ŋunhi ruwaŋmuyanhara ŋatha ŋunhilimi, bala djaw'‐djawyurrana yanana ŋunhi nhä ŋayi yukurra ŋayathama. Bak‐bakmaraŋana marrtjiya wäŋanydja malanha buṉbunydja, ga yaka meṉguŋa ŋula waŋganydja. Buŋana marrtjiya ŋunhi miriŋunhanydja walalanha warrpam'thurrana, liŋgu dhuwalana walu walalaŋgunydja dhä‐ḏir'yunarawu, bukmakku yana Bapilunbuyŋunydja wäŋawuywu miṯtjiwu.
<range>
Yurru Garraywunydja yolŋu walala yurru gundupumana‐wala yanana, gananna ŋunhiyinydja wäŋa, bala gundupuma yurru balayi roŋiyirrina walalaŋgalanha walala wäŋalili Djurutjalamlilina. Ga walala yurru ḻakaramanydja ŋunhi nhaltjarra ŋayi Garrayyu bumara ŋunhiyi Bapilundja wäŋanha, buku‐ruŋinyamaraŋalana ŋurikiyi ŋunhi ŋayi Bapilundhu baḏuwaḏuyurruna Godku Buṉbunha.
“Yo, ḻakaraŋa yolŋu'‐yulŋuwanydja garamirriwanydja walalambala, bala walala yurru marrtji bumana Bapilunbuynhanydja yolŋu'‐yulŋunha. Djuy'yurranydja ŋunhiyi marŋgiŋumirrinha gara‐ḏupthunaramirrinha walalanha. Ḻiw'maraŋa yana wäŋanydja ŋunhiyi, märr yurru yaka ŋula waŋgany winya'yundja. Baḏuwaḏuyurra yana warrpam'thurruna wal'ŋu, biyaka liŋgu yana bitjarra wiripunha malanha wäŋa ŋayi bumara dhawar'maraŋala. Liŋgu ŋayinydja ŋunhi ḻanydjatnha, ŋayinydja guyaŋirri yukurra yanapi ŋayi ŋarrakalanydja garrwar wal'ŋu, ŋunhi ŋarranydja Yitjuralwu ḏarrtjalk warray wal'ŋu Waŋarr.
Bukmak yolŋu walala yurru Bapilunbuynydja murrmurryun warrpam'thunna, yuḏayuḏana ḏarramuwurru ga ḏälmirri wal'ŋu ŋunhi mariwu, walala yurru yukurra burakirrina warrpam'nha yana ŋuriŋi mandjawakthuna ŋulinyaramirriyunydjayi waluyu.” Ga bitjarra ŋayi Garray waŋananydja.
“Yo Bapilun, nhenydja dhuwala ḻanydjat‐ḏumurru wäŋa, yurru ŋarranydja nhuŋu yukurra nyinyaŋdhun wal'ŋu yana,” bitjarra ŋayi Garray God waŋananydja. “Walunydja dhuwala liŋguna bunana, ŋunhi ŋarranydja yurru nhuna dhä‐ḏir'yunna.
Nhe ŋuli ŋurr'yun ga märr‐winya'yun nhokalay nhe be bathalayinyarayu wal'ŋu, yurru yuwalk yana nhe yurru galkirrinydja, ga yakana nhuna yurru yolŋuyu ŋula yolthu guŋga'yundja dhärranhamaramanydja. Liŋgu Garrayyunydja ŋayipinydja yurru ḏul'yunna ŋunhi wäŋanhanydja gurthayuna, bukmakkumana yurru ŋunhi ḻiw'marama baḏuwaḏuyundja warrpam'thunna yanana,”
Yo, Garray Godtja waŋa yukurra bitjan, “Ŋarrakunydja yolŋu walala Yitjuralpuyŋunydja monygunharana bitjan muŋdhu'‐muŋdhunarana ŋuriŋina ŋonuŋdhuna romdhu, liŋgu ŋuriŋina walalanha miriŋuyuna ḏapṯapmaraŋala raki'yuna, yakana ŋarra walalanha dhayuŋara djuy'yurrunanydja.
Yurru Garraynydja walalaŋgunydja ḏäl warray Walŋakunharamirri wal'ŋu, wuṉḏaŋarr warray; ŋayipi yurru walalanha dhawaṯmaramanydja dhayaḻakumanydja miriŋuwalanydja ŋuliŋuru goŋŋuru, märr yurru bukmak buku‐ḻiw'marama yolŋunydja walala nhina yukurra walŋana, ŋula nhämiriwnha marimiriwnha. Ga yolŋu'‐yulŋu Bapilunbuynydja yurru bäyŋuthirrina, yana walala yurru nhina yukurra mariŋurana.”
Ga bitjarra ŋayi Garray waŋananydja, “Buŋana marrtjiya wäŋanha Bapilunbuynydja, baḏuwaḏuyurrana marrtjiya warrpam'thurrana yolŋu'‐yulŋunha ŋurikiynydja wäŋawuy, buŋgawamirrinhanydja wal'ŋu ŋunhi ga ḻiya‐djambatjmirrinha ŋunhi.
Ga buŋa ŋunhinydja yana bothinyaramirrinhanydja dhäwu'‐ḻakaranhamirrinha, liŋgu walalanydja ŋunhi ŋula nhäna dhäruk nhäŋiniŋ'nha yukurra ḻakarama. Ga buŋa yana ŋunhinydja yolŋu'‐yulŋunha ŋunhi walala ŋuli be ḏäl‐ḻakaranhamirri, walala yurru gundupumanydja barrariŋuna yanana‐wala.
Buŋana marrtjiya walalambala yarraman'nhanydja walalanha, ga buŋa ŋunhinydja mulku'‐mulkurunhanydja bäyimbuynhanydja walalaŋguŋu; walalanydja ŋunhi yalŋgi'mirrina ga barrarirrina yukurra. Yo, baḏuwaḏuyurrana biyakana walalambala mel‐wiḏi'mirrinydja wal'ŋu girri', ga djaw'‐djawyurrana bukmak walalambala ŋunhi nhänydja malanha ŋunhi walala yukurra ŋayathama.
Wäŋa walalambala ŋunhi yurru baṉḏanydhirrina gapumiriwyirrina, ga bukmak yurru ŋunhi binydjitjthirrina räwakthirrina, rakunydhirrina yurru, liŋgu ŋunhiyinydja wäŋa dhaŋaŋnha be nhä waŋarr malanha goŋbuynydja djämawuy, ga yolŋunydja walala liŋguna muḻkurr‐bawa'mirriyina walala, liŋgu ŋuriŋina malaŋuyu, ŋunhi walala ŋuli waŋarr‐ḻakarama.
Ga dhiyakuyina märrwu ŋunhi yurru wäŋanydja ŋunhiyi wiraŋdhirrina yolŋumiriwyirrina, yakana biyapulnydja yurru yukurra yolŋu walala nhina ŋunhiliyi, ŋunhina bili wäyin wakinŋuna yurru nhinanydja yukurra yana.
Ŋäthilinydja ŋunhinydja ŋarra liŋguna baḏuwaḏuyurruna ŋunhi yätjtja maṉḏanha wäŋa Djudumnhanydja ga Gumuranhanydja, ga bitjandhi ŋarra yurru liŋgu ŋunhiyi yätjnhanydja wal'ŋu wäŋanha Bapilunnhanydja baḏuwaḏuyunna.” Ga bitjarra ŋayi Garray waŋananydja.
“Nhäŋa ya', miriŋunydja miṯtji marrtjina yukurra lili beŋuru ḻuŋgurrmaŋuru, ŋula nhämunha'na miṯtjinydja yukurra dhuwali marrtji lili garamirri ga mandjawakmirri, marrtji yukurra yarraman'thu lili, be marrtji yana yatjunmirrinydja bathalayu wal'ŋu yana rirrakayyunydja, marrtjinydja walala yukurra baḏuwaḏuyunarawu Bapilunbuyŋuna wäŋawu.
<range>
Yo, buŋgawayu Bapilunbuyŋuyunydja ŋuriŋi ŋäkulana ŋunhi miriŋunhanydja marrtjinyara lili withiyanaranydja, bala ŋayi marrmarrmirriyinana, yalŋgi'thinanydja ŋayi, ganydjarr winya'yurrunana barrariyuna.”
Yo, Garraynydja marrtjina yukurra lili, ŋayi yukurra marrtjinydja balanyarana biyaku ŋuli maḏakarritj wäyin dhawaṯthurru beŋuru mayaŋ'ŋuru Djodanŋuru; ŋayi yurru wapthundja ŋunhana Bapilunbuyŋuwalana, ga walalanydja yurru ŋunhi Bapilunbuyŋunydja gundupumana‐wala yana barrarirrina. “Ga ŋuliŋurunydja dhäŋuru ŋarranydja yurru nherraṉ ŋunhiyinayi ŋunhi ŋarrakuŋuna djarr'yunara, ŋayina ŋurru‐warryunarayŋunydja wal'ŋu nhina yukurra yurru, yurru ŋayinydja ŋunhi gäna wal'ŋu ŋayipi, ganaŋ'thun yukurra yana ŋulaŋuru wiripu‐guḻku'walanydja; yakana ŋula waŋgany rrambaŋiyirrinydja yukurra nhanukalanydja.
Yuwalk yana yurru ŋunhi Bapilundja wäŋa galkirri buḻwaŋ'thun ŋuriŋi rirrakayyu bathalayunydja wal'ŋu, ga bukmak yurru wäŋanydja marrmarryunna dhuwala munathany'tja. Bukmakthuna yurru bäpurru'yu ŋämanydja, ŋunhi ŋayi yurru Bapilundja burakirri, bala yatjunna yukurra yurru galŋa‐garamirrina, bena dhika rirrakaynydja.” Ga bitjarra ŋayi Garray waŋananydja.
<range>
Yo, Garraynydja yukurra waŋa bitjan, “Yuwalk yana yurru baduwaḏuyun warrpam'thunna ŋunhi Bapilundja wäŋa ŋuriŋina mulkuruyuna bäpurru'yu, walala yurru yukurra marrtjinydja birrka'mirriŋuru gali'ŋuru ga gali'ŋuru lili, bala walala yurru djaw'‐djawyunna marrtji nhänydja malanha ŋunhi ŋayi yukurra Bapilundhu ŋayathama, bitjanna biyaku ŋuli watayu marrtji burrul'‐maraŋu warrpam'thurru yana.
<range>
“Yo, biyaka liŋgu mukthurra yana warrkuḻuŋa marrtjiya ŋunhiyi bonarrany'tja ga gara, yaka gulyurra ga ḏaḏawyurranydja, märr yurru walala yakana ŋunhi Bapilunbuyŋuyunydja djoṉguma marrtji walalaŋguwaynydja mandjawak ga ŋula nhä malanha, ga nherraṉ walalaŋgalay gunganhamirriyamanydja yurru ŋuriŋi girri'yu.
Buŋa marrtjiya warrpam'thurrana yana dhawar'maraŋana, ga yakana gonha'yurra waŋganynhanydja ŋula yolŋunha ŋunhi ŋayi yurru waṉḏirri winya'yun. Warrpam'yana walala yurru ŋunhiyi murrmurryundja ŋunhiliyinydjayi walalaŋgalay wäŋaŋuranydja.
Yo, Yitjuralnydja ŋunhi dhuwurr‐yätjthina, yurru Godthunydja walalanha yaka warray gonha'yurruna ŋunhiwalayi ŋunhiyi nhanŋuwaynydja yolŋu'‐yulŋunha.
“Gatjuy gundupuŋana‐wala yana, gonha'yurrana dhuwali Bapilundja wäŋa, märr yurru nhenydja nhina walŋana. Dhiyaŋunydja‐wala Godthunydja yurru baḏuwaḏuyunna ŋunhiyi yätjtja wäŋa, ga nhumanydja yurru dhambay‐manapanna rakunydhirri, ŋunhi nhe yurru yakanydja ganan ŋunhiyi.
Ŋunhiyinydja Bapilundja bitjan garwarrwarr banikin' Garraywala nhanukalay goŋŋura, ga bukmakthu miṯtjiyu bäpurru'yu ḻukana yukurrana ŋuliŋuruyinydjayi banikin'ŋuru, bala walala muḻkurrnydja bawa'yurrunana ŋuriŋiyinayi nhanukala yätjthuna.
Yo, Bapilundja ŋunhi wäŋa galkinyarana liŋguna, baḏuwaḏuyunarana. Ŋäthiyanydja biyakana ŋurikiyi wäŋawunydja. Gäŋa mirritjin'nha ŋämiṉarawuna nhanŋu; mak nhuma yurru ŋanya ḏukmarama ŋuriŋiyi.
Yurru walala ŋunhi mulkurunydja yolŋu bäpurru' waŋana bitjarra, ‘Ŋanapurru ḏukṯukthina walŋakunharawunydja nhanŋu, yurru dhuḏitjnha dhuwala. Ŋilimurru yurru yana gonha'yunna ŋanya ŋunhiwalayinayi, ga marrtji roŋiyirrina ŋilimurruŋgalaynha wäŋalili.’ Yo, Godthu dhä‐ḏir'yurrunana baḏuwaḏuyurruna ŋunhiyi Bapilundja wäŋa wirrkina yana wal'ŋu, warrpam'nha yana baḏuwaḏuyurruna.
Gul' ŋilimurru marrtjina, ga ḻakaramana dhuwalayi dhäwuny'tja ŋunhala Djurutjalamnha ŋurikiy Bapilunbuynydja, nhaltjarra ŋunhi ŋilimurruŋgala Garrayyu djäma baduwaḏuyurruna ŋunhiyi miriŋunha ŋilimurruŋgu.”
Yo, ŋayi Garrayyu gäŋala buŋgawanha ŋurukuy Mediyawuynha, nhanŋu yurru miriŋunydja marrtjina lili ŋurruthirrina baḏuwaḏuyunarawu Bapilunbuyŋuna, liŋgu walalanydja ŋunhi baḏuwaḏuyurruna nhanŋuway warray Godku warray Buṉbunha, ga ŋayinydja yurru Godthunydja buku‐ruŋinyamarama ŋurikinydjayi, baḏuwaḏuyundhi yurru bitjan yana liŋgu walalanhanydja.
“Girri'‐ŋamathiyana, yarrwa'yurrana marrtjiya ŋunhiyi garanydja malanha ḻirranydja. Wapmaraŋana marrtjiya ŋunhiyi girri'‐gunganharamirrinydja nhumalaŋguway, ga nherralana ŋunhiyi mel'ŋunhanydja ŋunha wal'ŋu buku‐warwarrlili ḻoḻulili.” Yo, nhenydja ŋunhi Bapilun guyaŋina yanapi nhe yurru gunganharamirri nhunapinyay nhe, yurru bäyŋu warray, liŋgu Godthunydja nherrara ŋäthili yana, ga ŋayi yurru djämanydja bitjan yana liŋgu bitjarra ŋayi dhawu' nherrara ŋäthili Bapilunbuyŋuwu. Yo, warrpam'thun yana ŋayi yurru baḏuwaḏuyundja yindilkumana‐wala yana.
“Bapilun, nhenydja yukurra dhuwala nhina ḻatju'ŋura dhika mayaŋ'ŋura galki, gapu‐mäypamirriŋura, ga biyapul nhe yukurra ŋayathama ḻukunydjana nhä malanha dhiyalimiyi. Yurru ḏaykun'tja nhuŋu liŋguna dhawar'yurrunana, yaŋara winya'yurrunana; ŋunhiyinydjayi nhuŋu walŋa‐wuḻktja liŋguna.
Liŋgu Godthu Waŋarryunydja Ganydjarr‐ḏumurruyunydja wal'ŋu ŋuriŋinydja djäma dhawu' ŋayi, ŋuriŋi nhanukalay ŋayi yäkuyu ŋayi dhawu'‐nherrara bitjarra gam'. Dhuwali nhuŋu wäŋanydja yurru warrpam'nha baḏuwaḏuyunna, yindilkumana ŋuriŋi nhokala miriŋuyuna; walala yurru yatjunmirrinydja, rirrakaynydja djulŋithinyaramirriyuna wal'ŋu, liŋgu walalanydja ŋunhi liŋguna gupa‐yuḻkthurrunana, djuḻkthurrunana nhumalaŋgalanydja liŋguna.”









Yo, Garraynydja waŋana bitjarra, “Ŋarra yurru buku‐ruŋinyamaramayi Bapilunlilinydja ga yolŋu'‐yulŋuwu, liŋgu walala yukurrana djäma mirithirri yana yätj rom malanha ŋarrakalaŋuwunydja yolŋu'‐yulŋuwu Djurutjalamlilinydja.
Yo, nhenydja dhuwala Bapilun balanyarana biyaku ŋuli buku‐wäŋa gorruŋu yukirri dhiŋgi; nhe baḏuwaḏuyurruna warrpam' yana dhuwala munathany'tja wäŋanha ḻiw'marama, yurru ŋarranydja yurru bitjan yana liŋgu baḏuwaḏuyundhi nhunanydja warrpam'thundhi. Ŋarra yurru nhuna märrama ŋarrakalay goŋdhu, bala ŋarra yurru ŋurrkamana nhuna ŋuliŋuruyi buku‐warwarrŋurunydja dhiŋgiŋurunydja wäŋaŋuru; ŋarra yurru yindilkumana yana‐wala nhuna, bala nhe yurru ŋorranydja bitjanna bitjan muṉguy‐maypana, warrpam'nha yana ŋarra yurru baḏuwaḏuyundja.



















“Yo, ŋarrakuwaynydja yolŋu walala nhuma Yitjuralnydja, gundupuŋana‐wala yana, gonha'yurrana dhuwaliyi Bapilundja wäŋanha, märr nhe yurru walŋathirrina, liŋgu ŋarrakalanydja ŋuriŋinydja ŋaramurryu ŋarra yurru baḏuwaḏuyunna warrpam'thunna yana wal'ŋu.
Yaka wilwilyurra ŋurikinydja ŋunhi nhe yurru ŋäma dhäwu' mariwuy yindiwuy.
Yo, yuwalkkuma yana ŋarra yurru baḏuwaḏuyun ŋunhiyi Bapilundja wäŋa, ga bitjandhi liŋgu ŋarra yurru ḏaw'‐ḏawyunna warrpam'thunna ŋunhiyinydjayi waŋarrnha malaŋunha, ŋunhi walala ŋuli yukurra buku‐ŋal'yun ŋurikiyi malaŋuwu. Ga bukmak yurru wäŋanydja goramirriyirrina ŋuriŋiyi, liŋgu yolŋunydja walala yurru warrpam'nha murrmurryun yanana.
Bala walalanydja yurru bukmak ŋunha djiwarr'ŋura ga dhiyalaŋumi munatha'ŋuranydja miyaman manikaynha ŋayaŋu‐djulŋithirrina dhikana goŋmirriyirrina wal'ŋu, liŋgu ŋunhinydjayi Bapilundja wäŋa yurru warrpam'nha yana baḏuwaḏuyunna buwayakkumana.
Yo, ŋuriŋiyi Bapilundhunydja yukurrana baḏuwaḏuyurruna guḻku'nha mirithirri yolŋu'‐yulŋunha, buku‐ḻiw'maraŋala yana, ga dhuwalanydja biyaku ŋuli ŋayipina Bapilunnha buwayakthirri yurru, winya'yunna‐wala, gupaḏalnha yurru yana.” Ga bitjarra ŋayi Garray waŋananydja.











































































































































































































Ŋarranydja dhuwala Djekil yäku, gäthu'mirriŋu Butjiwu; ḏalkarra'mirri ŋarra dhuwala yolŋunydja, ga nhinananydja ŋarra yukurrana wäŋaŋuranydja Bapilun wiripu‐guḻku'wala yolŋu'‐yulŋuwala Yitjuralpuyŋuwala miṯtjiwala, ŋurikala walalaŋgala ŋunhi ŋanapurrunha yukurrana djaw'‐djawyurruna ŋanapurruŋgalayŋuŋuru wäŋaŋuru ŋuriŋi miriŋuyu walalay. Waŋganymirrinydja ŋarra nhäŋala djiwarr' ḻapthunara, bala ŋarra nhäŋalana mel‐yurthinana, bala ŋayipina Garraynha maḻŋ'maranhamina ŋanyapinyay ŋayi ŋarrakala, bala ŋarra dhäkay‐ŋänharamina ŋarranhawuy ŋarra nhanukala ganydjarryu.
<range>
<range>
Yo, nhäŋalanydja ŋarra yukurrana ŋunhi buku‐ruŋalanydja, bala ŋarra nhäŋala wakarrnha wal'ŋu, biyapulnha bathalana, ŋayi yukurrana marrtjinanydja beŋuru dhimurru'ŋuru lili. Yo, watayunydja ŋuriŋinydja yukurrana bo'yurruna bathalanhana ŋanyana dhika waŋupini'nha, yurru waŋupininy'tja ŋunhiyi djarraṯawun'mirri warray, liŋgu ŋunhilimi waŋupini'ŋura djinawany'tja gurthana, ga bitjarrana liŋgu dhawa'‐yawaṯthurrunana yukurrana bitjarrana bitjan ŋuli ṉilŋṉilŋ' gurtha ŋuliŋuruyi waŋupini'ŋurunydja, milŋ'thu‐milŋ'thunna yukurra. Ga ŋunhiwala gurthalilinydja ŋarra nhäŋala ŋula nhä, balanyara biyaku ŋuli djaḻka'‐djaḻkarryunarana ŋula nhäna.
Ga biyapul ŋarra nhäŋala ŋunhiwalayi waŋupini'lili ḏämbumiriwnha malanha walŋamirrinhanydja, ga rumbalnydja ŋunhi walala bitjan yolŋuthinyara,
ga waŋga'‐waŋgany walala ŋunhi ḏämbumiriwyi yana bukunydja, ga ḏämbumiriwyi yana binbarrnydja malanha.
Yo, yaṯanydja walalaŋgu dhunupa yana wal'ŋu, ga djalkirinydja ŋunhanydja bitjan buliki'yinyarana, yurru biyapul warray dhika milŋ'‐milŋdhunarana ŋanyana,
ga ŋoylilinydja ŋunhiwalayi binbarrlili malanyŋulili ŋarra nhäma goŋnha malanha, balanyara biyaku ŋuli yolŋu goŋ.
Yo, binbarrnydja ŋunhiyi ḏämbumiriw walŋamirri be nhäna malanha yukurrana bärr'yurruna, yurru bitjarra walala yukurrana ŋunhiyi mulkanhamina ŋuriŋiyi yulŋunydja, ga buṯthurrunanydja walala yukurrana ŋunhi dhunupa, bitjarra bitjan ŋuli waŋgany rumbal buṯthun yukurra dhunupa yana bitjarrayi, bilyunamiriw nhämiriw.
Yo, waŋga'‐waŋganygu ŋurikiyi ḏämbumiriwwu walalaŋgu walŋamirriwu ḏämbumiriw yana bukunydja malanha; waŋganydja ŋunhi gumurrŋuranydja balanyara bitjan yolŋu buku, ga gali'ŋura dhunupa'ŋuŋuranydja buku balanyara biyaku ŋuli läyin, ga djarrpuḏayŋu'ŋuranydja gali'ŋura buku balanyara biyaku ŋuli buliki, ga ŋunha bala ḏiltjiŋuranydja balanyara buku biyaku ŋuli ḏamalana.
Yo, buṯthurrunanydja walala yukurrana ŋunhiyi malanha märrma'yu binbarryunydja, yurru binbarr‐ḻärr'yurruna walala ŋunhi yukurrana yulŋunydja, ga mulkanhaminya walala ŋuli djinmir'ŋuyunydja binbarryu yana malanha, ga ŋuriŋi wiripuŋuyunydja binbarryu märrma'‐marrmayunydja walala ŋuli ŋäkirrmaranhaminya rumbal walalanhawuy walala.
Ga bitjanana liŋgu walala ŋuli marrtjinyanydja waŋganydhunydja bukuyu dhunupana‐wala yana, wanhamala walala ŋuli marrtjinya; yaka walala ŋuli bil'‐bilyunanydja, ŋunhi walala ŋuli marrtjinya gali'lili ga gali'lili, ŋula wanhamala.
Ga ŋunhiwalayi ṉapuŋga'lilinydja ŋurikalayi walalaŋgala ḏämbumiriwwala, ŋarra nhäŋala balanyara bitjan dhäŋa'mirri gurtha ŋäṉarr, yurru bitjarra liŋgu yukurrana ŋunhiyi giṯthu'‐giṯthurruna yulŋunydja ŋunhili ṉapuŋgany'tja. Yo, gurthanydja ŋunhi ŋäṉarrnydja yukurrana wirrkina ŋaḻapthurruna dhika, ga ŋuliŋuruyi bitjarrana liŋguna yukurrana milŋ'thu‐milŋ'thurruna bitjan ṉilŋṉilŋ' gurtha ŋunhi.
Ga ḏämbumiriw ŋunhiyi walŋamirri yukurrana marrtjina waŋganygurru yana, bitjarra bitjan waŋgany yana rumbal malthunmina yukurrana bala ga lili, yurru giṯthurrunanydja walala yukurrana ganydjarryu wal'ŋu yana, bitjarra bitjan ŋuli milŋ'thu‐milŋ'thunara ŋunhi.
Yo, nhäŋalanydja ŋarra yukurrana mel‐yurthinanydja ŋunhiyinydjayi ḏämbumiriwnha walŋamirrinhanydja, bala ŋarra nhäŋalanydja balanyarana bitjan djalkiri mutika'wuy ḏämbumiriwyi yana, gali'ŋura waŋga'‐waŋganygala yana ŋurikalayi ḏämbumiriwwalanydja.
Yo, ŋunhiyi ḏämbumiriw djalkiri, balanyarayi liŋgu ŋupanayŋu yana, yurru dhapirrkmirri dhika ŋanya, djaḻka'‐djaḻkarryunara wal'ŋu, balanyara bitjan mel‐wiḏi'mirri ŋunhi guṉḏa. Ga ŋunhilimiyi liŋgu djinawany'tja gal'ŋu, ga wiripu ḻuku ŋunhilimiyi, märr yurru ŋayi ŋunhiyi ḻukunydja yukurra ḏämbumiriwnydja marrtji'‐marrtji ŋunhi bala ŋurruŋu, ga lili dhuḏithu, ga gali'yu, bitjan yana liŋgu bilyunamiriwnha nhämiriwnha.
<range>
Ga ŋunhilimiyi malanyŋuŋura djalkiriŋuranydja maŋutjimirri malanha warrpam' yana, ḻiw'marama yana ŋunhi djalkirinha.
Ga ŋunhi walala ŋuli ŋunhiyi walŋamirri ḏämbumiriw marrtji bala bitjan, ga ŋayinydja ŋuli ŋunhiyinydja djalkirinydja yukurra malthunna, bala ŋurruŋu ŋuli ŋayinydja marrtji yukurra; ga ŋunhi walala ŋuli marrtji walŋamirri bala garrwarlili, ga walalanydja yurru ŋunhi djalkirinydja mala ga malthun marrtji bala, garrwarlili yana.
Yo, ŋunhi walala yurru ŋunhiyi walŋamirri walala marrtji birrka'mirrilili, walalanydja yurru ŋunhiyinydja mala djalkirinydja ga malthundhi marrtji bala yana, liŋgu walala ŋuli giṯthundja marrtji ŋuriŋi bili waŋganydhu yana walŋayu birrimbirryunydja.
<range>
Ga ŋunhanydja garrwarnydja wal'ŋu ŋurikalayi walalaŋgala walŋamirriwalanydja gäraktja bena dhikana milŋ'‐milŋdhunarana ŋanyana, dhapirrknha, bena garaŋanydja ya'.
Ga ŋunhi walala ŋunhiyi walŋamirri ḏämbumiriw buṯthurrunanydja marrtjina, ŋarranydja ŋäkulana rirrakaynydja walalanha binbarrnydja, bena dhikana ŋanyana rirrakay, bathalana wal'ŋu bitjan ŋarkula yukurrana ŋoy‐ḻaw'yurruna ḏowu, balanyarana biyaku ŋuli miriŋu miṯtji‐maypa marrtji yukirri lili, ŋunhinydjayi bitjan rirrakaynydja ŋayipina Godnha.
<range>
Ga ŋunhi walala ḏaḏawyurruna buṯthunaraŋurunydja, bala walala ŋunhi binbarrnydja dhoṯkunhaminana, yurru mukthun yana ŋarra ŋäma yukurra rirrakaynydja, marrtji yukurra lili beŋuru djiwarr'ŋuru.
Ga gärakŋuranydja benydja‐wala wal'ŋu ŋarra nhäŋala nhinanharamirri, ŋanya dhika wal'ŋu dhapirrk, ga ŋunhiliyinydjayi ŋula yol yukurra nhina, ga rumbalnydja ŋayi bitjan yolŋu yukirri nhini,
yurru djaḻkarr'yun ŋayi yukurra bena dhikana, biyaku ŋuli gurtha ŋatŋatthurru yukirri rumbalŋuranydja nhanukala, ŋulaŋuruyi gandarrŋuru ga ŋunhana‐wala ga muḻkurrlili wapthun, ga gandarrŋurunydja ga bala bitjan, ga ŋunhana‐wala djalkirilili wapthun; ga balanyarayina ŋayi yulŋunydja, bitjan gurtha yukirri ŋatŋatthurru.
Ga gali'ŋuranydja ḻiw'marama djarraṯawun'nha dhika ŋanyana, biyapul'nha wal'ŋu miny'tji‐maypa bitjan djäri. Yo, ŋarra nhäŋalana ŋunhi nhanŋu ḻatjuny'tja dhikanydja Garraywu, bala ŋarra galkinana, munatha'lilina bukunydja ŋunhana.
Bala ŋarra ŋäkula rirrakaynha, ŋayi waŋananydja ŋarrakala bitjarra gam'. “Way yolŋu, gaŋgathiyana djingaryurrana; ŋarranydja yurru waŋana nhuna.”
Ga dhunupana yana Godku Walŋanydja Birrimbirr gulŋiyinana‐wala yana ŋarrakala rumballilinydja, bala ŋayi gaŋgathinyamirriyaŋalana ŋarranha, bala ŋarra dhärranana yukurrana. Bala ŋayi waŋana bitjarrana ŋarrakala,
“Way yolŋu, ŋarranydja nhuna yurru djuy'yunna, nhenydja yurru ŋarraku dhäwu'‐gänharamirrina ŋuruku yolŋu'‐yulŋuwu Yitjuralpuyŋuwuna. Walalanydja ŋunhi ŋarraku ŋapa‐nherraṉminana, bitjarra yana liŋgu bitjarra walalaŋgu märi'mu ŋäthili ŋapa‐nherraṉminanydja ŋarraku.
Ŋayaŋu‐ḏälmirrina walala ŋunhi yulŋunydja, yakana walala yurru nhina ŋarrakalanydja romŋura. Ŋarrapinydja dhuwala walalaŋgu Waŋarr God, ga ŋarranydja yukurra nhuna djuy'yunna walalaŋgala, märr nhena yurru ḻakaramanydja walalambala, wekamanydja nhe yurru ŋarrakuwaynha dhäwu'.
Mak walala yurru mäkiri'‐witjun, mak bäyŋu, yurru dharaŋan warray walala yurru yulŋunydja, ŋunhili ŋunhi ṉapuŋgany'tja walalaŋgala waŋgany yolŋu nhina yukurra, ŋunhi ŋayi yukurra yuwalk dhäwu' wekama, ŋunhiyi liŋgu dhäruk wekanhara Garraywuŋu yana.
“Yo, nhenydja dhuwala yolŋu yana wal'ŋu, yurru yaka barrariyanydja walalambala. Walala yurru nyinyaŋdhun ŋuyulkthirri nhuŋu, ga waŋa walala yurru yätjkuma nhuna, yurru yaka barrariyanydja walalambala ŋuripayinydja dhärukpanydja. Yananydja walala yukurra maḏakarritjthirri bukunydja, ŋapa‐nherraṉmirrinydja yukurra ŋarrakuna. Yaka nhenydja biyakayi barrariya walalambala dhärukpa, ŋuriŋi buku‐maḏakarritjthunydja, yana ḻakaraŋana walalambala ŋunhiyi yana liŋgu dhäruk ŋunhi ŋarra yurru wekama nhuŋu waŋanharawunydja. Mak walala yurru ŋäma mäkiri'‐witjun nhuŋu, mak yakana, liŋgu ŋuyulkthirrina walala yukurra ŋarrakunydja, yakana walala ŋuli dhäruktja märrama ŋarranha.
<range>
“Yo yolŋu, ŋäkana yana ŋunhi ŋarra yurru nhuna waŋanydja; yaka nhenydja biyakayi ŋapa‐nherraṉmiya, bitjan ŋunhiyi walala. Ma' dhänydja ḻapthurrana, ga ḻukiyana ŋunhiyi ŋula nhä ŋunhi ŋarrapina nhuna yurru wekama.”

Bala ŋarra nhäŋala goŋnha, ŋayi marrtjina djarryurruna lili ŋarrakala; djarryurrunanydja ŋayi ŋurikimirri warray djorra' dhoṯkunhara. Bala ŋayi ŋuriŋi goŋdhunydja buḻuḻuyunmaraŋalana ŋunhi djorrany'tja, bala ŋarra nhäŋala djinawa'lilinydja dhäruknha wukirriwuynha, ga warraŋullili ŋunha ŋapalili wal'ŋu, yurru dhärukthunydja yukurra ŋuriŋi ḻakarama mariwuy ga bunharaminyarawuy ga ŋula nhäpuy malaŋuwuy ŋayaŋu‐yätjthinyarawuy ŋunhi yurru maḻŋ'thun marrtji.
Bala ŋayi Godtja waŋana bitjarrana ŋarrakala, “Ŋay' yolŋu, ḻukiyana dhuwala djorrany'tja, bala marrtjiyana, bala ḻakaraŋana marrtjiya ŋuripa yolŋu'‐yulŋuwa Yitjuralpuyŋuwanydja.”
Bala ŋarra dhä‐ḻaw'yurrunanydja, bala ŋayi wekaŋalana ŋarrakala ŋunhiyi djorrany'tja, waŋana bitjarrana, “Ma' ḻukiyana, bukmakkuŋana yana.” Ŋayi bitjarrana waŋananydja, bala ŋarra ḻukanana, ga dhäkaynydja ŋunhi ḻatju' warray ŋanya dhika, bitjan guku.
<range>
Bala ŋayi waŋana biyapul, “Yolŋu, marrtjiyana‐wala ŋunhana ya' yolŋu'‐yulŋuwalana, Yitjuralpuyŋunhana withiyarra, ga ŋarrapi yurru nhuŋu dhäruktja wekama waŋanharawunydja.
Ŋarranydja nhuna djuy'yun yukurra ŋunha nhokalaŋuwala wal'ŋu yolŋu'‐yulŋuwala miṯtjiwala, ŋurikala walalaŋgala yana ŋunhi nhuma yukurra waŋa dhäruk rrambaŋi, waŋganygurru.
Ŋunhi ŋarra bini djuy'yuna nhuna ŋunha mulkuruwalanydja yolŋu'‐yulŋuwala, walala yurru nhuŋu mäkiri'‐witjun muka, ga märrama nhokuŋu dhäwu'.
Yurru dhiyakuynydja yolŋu'‐yulŋu Yitjuralwuynydja, yakana yurru walala ŋäma nhuna, liŋgu yaka walala ḏukṯuk dhäwu'wu ŋarrakalaŋunydja ŋänharawu, yana walala mäkiriny'tja dhaḻ'yunmina warray ŋarrakunydja, liŋgu ŋayaŋunydja walalaŋgu ga muḻkurr wuṉḏaŋarr wal'ŋu.
Yurru ŋarranydja nhuna ḏälkuma warray yurru dhika wal'ŋu, wuṉḏaŋarrkumana muḻkurr ga ŋayaŋu nhuŋu, märr nhenydja yurru yakana walalaŋguŋu ḏur'‐ḏuryunaranydja galkirri.
Yo, dhärranydja nhe yukurra yurru giṯthunamiriwnha yana, bitjanna bitjan guṉḏa. Yaka nhenydja barrariya walalambala, bäyyi ŋunhi walala yurru buku‐maḏakarritjthirrinydja; yaka barrariyanydja walalambala ga buku‐yalŋgi'thiyanydja.”
Ga biyapul ŋayi Garray waŋana bitjarra, “Yolŋu, mäkiri'‐witjurra ŋarraku yulŋunydja, märr yurru ŋarraku dhäruktja gulŋiyirri yana ŋunha wal'ŋu nhokala ŋayaŋulili, ga yaka meṉguŋa waŋganydja ŋula dhäruk.
Bala nhe yurru marrtji nhokalaŋuwala miṯtjiwala, ŋunhi walala yukurra nhina garrpiṉarawuy ŋunha Bapilun wäŋanura, ga ḻakaramana nhe yurru walalambala dhäruknha Garraynha Godnhana. Mak walala yurru mäkiri'‐witjun, mak yaka, yurru yaka gulyurranydja ga dhäruk‐mukthurranydja. Waŋiyana yana mukthurrana dhäruktja ŋarraku ḻakaraŋana goramiriwnha yana rum'‐rumdhunamiriwnha.”
Ga dhäŋuru ŋuliŋuruyinydjayi, bala ŋayi ŋuriŋi Birrimbirryu Garraywalanydja ḻaw'maraŋala, garrwarkuŋalana ŋarranha marrtjina bala, bala ŋarra ŋäkula rirrakaynydja beŋuru bala ŋarrakala ḏiltjiŋuru, ŋayi yukurrana waŋana bena dhika rirrakaynydja, waŋana bitjarra, “Wokthurra Garraywunydja, ŋurukunydja ŋunhi ŋayi yukurra nhina ŋunha ḻatju'ŋura dhika wäŋaŋura djarraṯawun'mirriŋura.”
Ga bitjarra liŋgu ŋarra ŋäkula ŋunhi rirrakay binbarrnhanydja, walŋamirrinhanydja ŋunhiyi ḏämbumiriwnha, walala yukurrana buṯthurruna, ga djalkirinydja ŋunhiyi marrtjinana yukurrana, ga rirrakay ŋunhi bena dhika bathalana, balanyarana biyaku ŋuli marrmarryurru yukirri wäŋa.
Yo, ŋuriŋi Godkalanydja Birrimbirryu Walŋayunydja ŋarranha dhawuṯmaraŋalana, bala gäŋalanydja ŋayi yukurrana ŋuriŋina bili nhanukalay bathalayuna ganydjarryunydja wal'ŋu. Ŋunha ŋayaŋunydja ŋarra warwumirriyinana, bala ŋarra ŋoynha‐djingaryurruna yukurrana.
Yo, gäŋalanydja ŋayi ŋarranha marrtjina‐a‐a, ga yana liŋgu ga mulkana mayaŋ yäku Djepa, ga ŋunhalanydja ŋayi nherrarana ŋarranha. Bala ŋarra nhinananydja yukurrana ŋunhiliyina ŋarrakalaynha ŋarra yolŋu'‐yulŋuwala, ŋunhi walala yukurrana nhinana garrpiṉarawuy wäŋaŋura ŋunhiliyi. Nhinananydja ŋarra yukurrana ŋunhili dhärukmiriwnha yana, 7 walunydja ŋupara, liŋgu ŋarra ŋunhi ŋayaŋuna ŋonuŋdhina mirithirrinana, ŋuriŋiyina ŋunhi ŋarra nhäŋala ga ŋäkula, ŋunhi ŋayi nhaltjarra Garrayyu ŋarrakala maḻŋ'maraŋala ga milkuŋala.
Yo, ŋunhilinydjayi ŋarra nhinana yukurrana 7 walunydja, ga biyapul ŋayi Garray waŋana ŋarrakala.
“Way yolŋu, dhuwalana djämanydja ŋarra nhuŋu wekamana yurru, nhenydja dhuwala bitjan mel'ŋuna ŋuruku ŋarrakalaŋuwuna yolŋu'‐yulŋuwu Yitjuralpuyŋuwuna, liŋgu waŋanydja nhe yurru raypirri'yunna walalanha marrtji ŋuriŋina liŋguna dhärukthu ŋunhi ŋarrapi yurru wekama nhokala waŋanharawu.
Ŋunhi ŋarra yurru waŋa bitjandja, ‘Ŋunhanydja dhuwurr‐yätjnha yolŋu yurru rakunydhirrina,’ bitjandja, bala nhenydja yurru biyakayina ḻakaraŋanydja nhanukala, raypirri'yurranydja waŋiya biyaka, ‘Bilyurrana biyakana, gonha'yurrana dhuwali yätjtja nhuŋuway, märr yurru nhe yakana rakunydhirrinydja.’ Ga ŋuli nhe yurru yakanydja raypirri'yun ŋanya, ŋayi yurru ŋunhi rakunydhirrina yana, yurru nhuŋuway ŋunhi ŋurrunydja, ga ŋarranydja yurru nhuna dhä‐ḏir'yundhi ŋurikiyi.
Ga ŋunhi nhe yurru yuwalk gal'ŋu raypirri'yun ŋunhiyi dhuwurr‐yätjnha, ga mukthundja‐wala yana ŋayi yurru dhuwurr‐djarrpi'yirrinydja, ga yakanydja bilyun rom‐ŋamathirri, bala ŋayi yurru rakunydhirrina dhuwurr‐yätjnha yanana; yaka ŋarra yurru nhuna dhä‐ḏir'yun ŋurikiyinydjayi ŋunhi ŋayi yurru rakunydhirrinydja bitjandhiyi.
“Ga ŋunhi ŋayi yurru dhuwurr‐ŋamakurru' yolŋu bilyun ŋulaŋuru ŋamakurru'ŋuru, ga djäma yukurra yurru yätjtja, yana waŋiya ŋanya raypirri'yurra. Ŋunhi nhe yurru yaka marŋgikuma ŋanya raypirri'yun, ŋayinydja yurru ŋunhiyinydja yolŋu rakunydhirrina yana, liŋgu ŋuriŋina nhanukalay yätjthuna romdhu; yakana ŋarra yurru guyaŋirri ŋunhiyi ŋamakurruny'tja ŋunhi ŋayi djäma yukurrana ŋäthili. Yana ŋayi yurru rakunydhirrina, yurru ŋunhiyinydja nhuŋuna ŋurru ŋunhi ŋayi rakunydhinanydja, liŋgu nhe yaka raypirri'yurruna ŋanya.
Yo, ŋunhi nhe yurru waŋa raypirri'yun dhuwurr‐ŋamakurru'nha yolŋunha ŋunhi, märr yurru ŋayi nhina ŋamathamana‐wala yana, ga ŋunhi ŋayi yurru ŋunhiyi yolŋu mäkiri'‐witjundja ŋämanydja, ga yakanydja bilyun ga djäma yätj, bala ŋayi yurru nhinanydja yukurra walŋana yana, yakana rakunydhirri yurru, ga ŋarranydja yurru yakana nhuna dhä‐ḏir'yun.” Ga bitjarra ŋayi Garray waŋananydja.
Ga dhäŋuru ŋuliŋurunydja ŋarra dhäkay‐ŋäkula Garraynha, ŋayi ŋarambiya'‐ŋal'yurruna ŋarrakala, bala ŋayi waŋana bitjarrana, “Ma' gaŋgathiyana, ga marrtjiya ŋunhana‐wala wäŋalili, baṉarra'lilina ya', ḻaparra'lilina, ga ŋunhalana ŋarra yurru waŋanydja nhuna.”
Ga dhunupana yana ŋarranydja marrtjinana ŋunhimalayi wäŋalilinydja, bala ŋarra nhäŋalana ŋunhalayi ḻatjuny'tja dhikanydja ŋanya djeŋarrany'tja Garraywu. Bala ŋarra galkinana, bukunydja munatha'lilina ŋunhana.
Bala ŋayi Garraywu Walŋanydja gulŋiyinana ŋarrakala rumballilinydja, ga biyapul ŋayi gaŋgathinyamirriyaŋala ŋarranha dhärranhamaraŋala, bala ŋayi waŋana ŋarrakala bitjarra, “Gatjuy marrtjiya bala nhokalaynha wäŋalili, ga dhurrwaranydja dhaḻ'yurra, bala nhiniyanydja nhe yurru yukirriya nhepi gäna djinawany'tja ŋunhiliyi.
Yo, walala yurru nhuna ḏapṯapmarama raki'yu yulŋunydja, märr yurru nhe yaka dhawaṯthun, ga waŋa marrtji yolŋu'‐yulŋunha.
Ŋarranydja yurru nhuna dhäruk‐mukmaramana, märr yurru nhe yakana waŋa raypirri'yundja ŋunhi raypirri'‐waḏatjmirrinha yolŋunha walalanha, liŋgu walala ŋuyulkthirrina yukurra dhärukkunydja ŋänharawu.
Ga ŋunhi ŋarra yurru waŋanydja nhokala, ga ŋarrapi yurru nhuna dhänydja ḻapmarama, bala nhe yurru waŋana yana, yurru ḻakaramanydja nhe yurru ŋunhi yana liŋgu ŋupanayŋu dhäwuny'tja, ŋunhi ŋarrapi yurru nhuŋu wekama waŋanharawu. Wiripu yurru yolŋu walala mäkiri'‐witjundja, ga wiripunydja yurru bäyŋuna. Yo, wiripu‐guḻku'yunydja yurru yakana nhuna dhäruk‐märrama, liŋgu walala ŋunhi raypirri‐waḏatjmirrina.” Bitjarra ŋayi Garray waŋananydja.
































































































































































































































































































































Yo, Garray waŋana ŋarrakala bitjarra,
“Nhäku walala ŋuli yolŋu'‐yulŋu Yitjuralpuyŋunydja waŋa bitjan, ‘Dhuwala ŋanapurru yukurra ŋayaŋu‐yätjthirrina, liŋgu ŋanapurruŋgala bäpa'mirriŋuwala ŋuriŋi yätjthu.’
Yakana biyapulnydja waŋiya biyakayi, liŋgu birrka'mirrina yolŋu walala ŋarrakuwaynydja yana, bäpa'mirriŋu ŋunhiyi ga gäthu'mirriŋu nhanŋu. Ŋayi yurru ŋunhiyi liŋgu dhuwurr‐yätjtja yolŋu rakunydhirri nhanukalay ŋayi ŋuriŋi yätjthu.
<range>
“Yo, ŋunhi ŋayi yurru yolŋu nhina yukurra ḻatju' dhika wal'ŋu rom‐dhunupa;
yaka ŋayi ŋuli buku‐ŋal'yun wiripuŋuwu waŋarrwu ŋurikala walalaŋgala dhambay nhanukalaŋuwala miṯtjiwala, ga yaka ŋayi ŋuli marramba' warkthun, ga manaŋirri ŋula nhä,
yana ŋayi ŋuli mel‐wuyunaramirriyunydja gal'ŋu djäka yukurra ŋuruku ŋunhi goŋmiriwŋura, ga dhäruk ŋarraku märrama, ga ŋayathama ŋayi ŋuli yukurra ŋarrakuway romnha baṯ bitjan, ga yaka djäma ŋula nhä yätj wal'ŋu, ŋayinydja ŋunhiyinydjayi yolŋu yurru nhina yukurra walŋana, liŋgu rom‐dhunupana ŋayi, yaka ŋayi yurru rakunydhirri gupaḏalkuma.” Ga bitjarra ŋayi Garray waŋananydja.
<range>
<range>
“Ga ŋuli ŋayi ŋuriŋiyi rom‐dhunupayu ŋayathama yukurra gäthu'mirriŋunha, yurru ŋayi ŋuli ŋuriŋi nhanukala gäthu'mirriŋuyunydja djäma yätj warray, ŋunhina mala rom ŋunhi yaka nhanukala bäpa'mirriŋuyu yukurrana djäma; manaŋirri ŋayi ŋuli, ga buma marrtji yolŋu'‐yulŋunha, ga bitjanna liŋgu ŋayi ŋuli buku‐ŋal'yunna wiripuŋuwu waŋarrwu, ga djäma ŋula nhä marramba', ga ŋunhi monyguma ŋuli yolŋunha ŋarraku ŋurruwuyknha, ga djäma ŋunhiyina malanha ŋunhi yaka ŋamakurru', yätjnha yana. Ga nhaltjanna ŋayi yurru Godthunydja? . . . Yana ŋayi yurru waŋa ‘Bäyyi’ bitjanna? Yaka warray. Yakana ŋayi yurru ŋunhiyinydja yolŋu nhina yukurra walŋanydja. Djämanydja ŋayi yukurrana yätjnha yanana, bala rakunydhirrina ŋayi yurru, ga ŋunhinydja nhanŋuwaynha ŋurikiyinayi ŋurru.
<range>
<range>
<range>
“Mak wiripunydja ŋurikalayi dhuwurr‐yätjkala yolŋuwala gäthu'mirriŋuyu ŋuli nhäma ŋunhi bäpa'mirriŋuwala djämawuy yätjkunhara, ga yakana ŋayi yurru malthundja nhanukalaŋuwu ŋurikiyi bäpa'mirriŋuwalaŋunydja romgu; yaka ŋayi ŋuli ŋunhiyi gäthu'mirriŋu buku‐ŋal'yunna wiripuŋuwu waŋarrwu ga djäma ŋula nhä marramba', ga yaka ŋayi ŋuli manaŋirri ga djäma yätjkuma, yana ŋayi ŋuli marrtji wekamana dhapinyayuna yana ŋurruwuykkunydja yolŋuwu, ga dhäruk ŋayi ŋuli ga rom märrama marrtji Godnha yana. Ga ŋunhiyinydjayi gäthu'mirriŋu dhuwurr‐ŋamakurruny'tja yurru nhina yukurra walŋana yana, yakana ŋayi yurru rakunydhirri liŋgu ŋuriŋi bäpa'mirriŋuwala nhanukalaŋuwala yätjthu; ŋunhiyi warray nhanŋu bäpa'mirriŋu warray yurru rakunydhirrinydja, liŋgu ŋayi ŋunhi dhuwurr‐yätjthina ŋayipi.
<range>
<range>
<range>
<range>
“Wiripunydja nhuma mak ŋuli waŋa bitjan, ‘Mak ŋayi yurru ŋunha gäthu'mirriŋunhanydja murr'maramana, dhä‐ḏir'yunna manapan, liŋgu ŋuriŋi nhanukala bäpa'mirriŋuwala dhuwurr‐yätjthinyarayu,’ bitjan. Yaka warray, liŋgu ŋayi yukurrana ŋunhiyi gäthu'mirriŋuyu djäma ŋamakurru' warray, yaka warray yätj. Ŋayinydja yurru nhina yukurra walŋa warray, yaka warray yana dhä‐ḏir'yunara, liŋgu ŋayi djäma ŋamakurru' yana, Godku nhanŋuway rom malanha.
Yo, ŋunhina liŋgu yurru yolŋu rakunydhirrinydja, ŋunhi ŋayi yukurra djäma yätj ŋuli. Gäthu'mirriŋunhanydja yurru yakana ŋarra dhä‐ḏir'yun liŋgu ŋurikala bäpa'mirriŋuwala rom‐yätjthinyarayu, ga yaka yana ŋarra yurru dhä‐ḏir'yun bäpa'mirriŋunhanydja ŋurikiy nhanukalaŋuwuy gäthu'mirriŋuwalaŋuwuynydja dhuwurr‐yätjthinyara. Ŋuriŋi dhuwurr‐ŋamakurru'yunydja yolŋuyu yurru märrama ŋamakurru' wal'ŋu yana, ga ŋuriŋinydja dhuwurr‐yätjthunydja yurru yolŋuyu märrama yätj yana.
“Ŋuli ŋayi yurru ŋunhiyi dhuwurr‐yätj yolŋu djambi nhanŋuway ŋayi dhukarr, ga nhina ŋamathamana, ŋayinydja yurru yakana rakunydhirri, nhinana ŋayi yurru walŋana yukurra.
Ŋayi yurru Garrayyunydja nhanŋu bäy‐ḻakaramana ŋurikiy yätjpuynydja, bala ŋayi yurru walŋathirrina yukurra nhina, liŋgu ŋayi ŋuli djäma yukurra ŋamakurru' yana wal'ŋu.
Yakana ŋarranha ŋuli galŋa‐djulŋikuma ŋuriŋinydja ŋunhi ŋarra ŋuli nhäma dhuwurr‐yätjnha yolŋunha rakunydhinyara. Ŋarranydja ḏukṯuk nhanŋu, ŋayi yurru gonha'yunna ŋunhiyi yätjtja rom malanha, ga nhina ŋamathamana gal'ŋu, märr ŋayi yurru nhina yukurra walŋa, ga yakana rakunydhirrinydja.” Bitjarra ŋayi Garray waŋananydja.
“Ga ŋunhi ŋayi yurru dhuwurr‐ŋamakuli' yolŋu bilyun, gonha'yun ŋunhiyi nhanŋuway ŋamakurruny'tja, bala nhina ŋunhiliyi yätjŋurana romŋura, ŋunhiyinydjayi märr‐yuwalk yurru yana rakunydhirri ŋunhiliyinydjayi. Ŋarra yurru meṉgumana ŋunhinydja dhuwurr‐ŋamakurruny'tja ŋunhi ŋayi djäma ŋäthili, yana ŋayi yurru rakunydhirrina, liŋgu ŋuriŋina ŋunhi ŋayi djäma mirithirrina yätjnha gal'ŋu rom.” Ga bitjarra ŋayi Garray waŋananydja.
Wiripunydja mak nhe yurru waŋa bitjan, “Way! Dhuwalinydja dhukarr djarrpi'na, yakana dhunupa. Godthunydja yurru nhäma yolŋunha walalanha rrambaŋikuma yana wal'ŋu. Nhäku warray ŋuli wiripu‐guḻkuny'tja nhina marrtji walŋamirri ga wiripu‐guḻkuny'tja murrmurryun marrtji?” Bitjan nhe yurru waŋa. Ga ŋayipinydja Godtja yurru waŋa buku‐wakmarama bitjanna, “Nhenydja ŋuli ŋunhi guyaŋirri yanapi ŋarra ŋuli djäma yaka rom‐waŋganydhirri. Nhuŋuway guyaŋinyara ŋunhinydja djarrpi'kunhara bitjanarayinydjayi, yakana dhunupa. Liŋgu birrka'mirriwu waŋga'‐waŋganygu ŋarra ŋuli marrtji wekamanydja ŋupanayŋuyi yana, ŋulinyara liŋgu ŋunhi nhä ŋayi yukurrana ŋuriŋi yolŋuyu djäma.
Yo, ŋunhi dhuwurr‐ŋamakurruny'tja yolŋu yurru nhina walŋa, liŋgu ŋayi djäma ŋamathaŋala wal'ŋu, ga ŋuli ŋayi yurru ḏaḏawyun ŋuliŋuruyi ŋamakurru'ŋuru, ga bilyun yätjlilina, ŋayinydja yurru rakunydhirrina, liŋgu ŋuriŋi nhanukalay ŋayi yätjthu djämayu.
Ga ŋuli yurru ŋayi ŋula yol dhuwurr‐yätj yolŋu ḏaḏawyun ŋuliŋuru yätjŋuru, ga djäma ŋamakurru'na wal'ŋu, ŋayinydja ŋunhiyinydja yolŋu yurru nhina walŋana yana, yakana yurru ŋayi rakunydhirri.”
<range>
Yo, ŋayi Garraynydja waŋana bitjarra, “Nhumanydja ŋuli ŋunhi guyaŋirri yanapi ŋarra yukirri djäma djarrpi'kuŋu, ŋunhi ŋarra ŋuli wekama ŋupanayŋuyi yana djämawuy nhumalaŋguŋuway. Nhumalaŋguway ŋunhi guyaŋinyara djarrpi'kunhara bitjanarayinydjayi. Nhuma ŋuli guyaŋirri bitjan, ‘Bäythi ŋunhi ŋarra yurru djäma yätjkumanydja,’ bitjan, yurru ŋunhiyinydjayi djarrpi'na yana guyaŋinyarawuy, yakana dhunupa.
“Ŋarranydja dhuwala Garray God Waŋarr wal'ŋu nhumalaŋgu, ga ŋarra yurru ŋarrapi mala‐yarr'yundja marrtji nhäma'‐nhamanydja nhumalaŋguŋu djämawuynydja, nhaltjarra nhe nhinana yukurrana, ŋamathaŋala wo yätjkuŋala. Ma' bilyurrana! Gonha'yurrana dhuwaliyi yätjtja rom gupaḏalkuŋana, märr yurru nhenydja yakana rakunydhirri, ga baḏuwaḏuyun rrambaŋikuma nhokuŋu yätjpuynydja.
Biyaka ḏupthurrana, yupmaraŋana dhuwali yätjtja warrpam'thurrana yana, ga märraŋa yuṯana wal'ŋu walŋa nhokalay nhe ŋayaŋulilinydja, märr yurru nhuŋu ŋayaŋunydja djambina yuṯayirrina. Ŋarranydja yaka ḏukṯuk nhumalaŋgu, nhuma yurru ŋarrakunydja yolŋu walala rakunydhirri.
Ŋunhi ŋarra ŋuli nhäma yolŋunha rakunydhinyaranydja bitjanarayi, ŋuriŋiyinydjayi ŋarranhanydja ŋuli yakana ŋayaŋu‐ŋamathinyamirriyama. Ma' bilyurrana walala, ga yuṯathiyana biyakana, märr yurru nhe nhina yukurra gupaḏalnha‐wala yanana, walŋana yurru.” Ga bitjarra ŋayi Garray waŋananydja.














Yo, waŋganymirrinydja ŋaḻapaḻmirri yolŋu walala marrtjina ŋarrakala, ga waŋana bitjarra, “Waŋiya Godnha ŋe'! Ŋanapurru ḏukṯuk ŋayi yurru guŋga'yun ŋanapurrunha.” Bala walala nhinanana marrtjina, galkurrunana ŋurikiyi buku‐ruŋinyamaranharawuna dhärukku.
Ga ŋayinydja waŋana Garraynydja ŋarrakala bitjarra, “Way yolŋu, ḻakaraŋa ŋuripa yolŋu'‐yulŋuwa biyaka gam'. Garray waŋa yukurra bitjan, ‘Nhäku nhuma marrtjina ŋarrakalanydja lili guŋga'yunarawunydja? Ŋarranydja yurru yakana nhumalanha guŋga'yun, wo wekama nhumalaŋgu ŋula nhä,’ bitjarra.”
<range>
Bala ŋayi Garraynydja waŋana bitjarra, “Djekil, ḻakaraŋa ŋuripa dhuwurr‐yätjmirriwanydja yolŋu'‐yulŋuwa walalaŋgalaŋuwuy yätjpuy djämawuy, ga biyaka guyaŋinyamirriyaŋa walalanha waŋiya ŋurikiy walalaŋgalaŋuwuy märi'muwalaŋuwuy yätjpuy.
Ḻakaraŋanydja walalambala biyaka gam'. Garraynydja waŋa yukurra bitjan, ‘Ŋarranydja djarr'yurruna nhumalanha Yitjuralnha yana miṯtjinha, ga märraŋalanydja ŋarra nhumalanha ŋarrakuwayliliyaŋala ŋarra yana.’ Yo, maḻŋ'maranhamina ŋarra nhumalaŋgalaŋuwala märi'muwala walalaŋgala ŋunhala Yetjip wäŋaŋura, ŋarra ḻakaraŋalanydja walalambala bitjarra, ‘Ŋarranydja dhuwala Garray nhumalaŋgu God.
Ŋarra yurru nhumalanha märramanydja dhawaṯmaramanydja beŋuruyi Yetjipŋurunydja wäŋaŋuru, bala wekamana nhumalaŋgu yurru ŋunhi wäŋa ḻatjuny'tja dhikanydja wal'ŋu,’ bitjarrayi ŋarra ŋunhi dhawu'mirriyaŋalanydja walalanha.
Ŋarra waŋana walalanha bitjarra, ‘Ma' djalkthurrana walala dhuwaliyi goŋbuynydja djämawuy waŋarrnha walalanha. Ŋapa‐nherraṉmirrina ŋarra yukurra dhiyakuyinydjayi, ŋuyulkthirrina. Ŋarrapi dhuwala waŋgany Godtja nhumalaŋgu. Yakana märr‐ŋal'yurra ŋuriki wiripuŋuwunydja waŋarrwu malaŋuwu,’ bitjarra ŋarra waŋananydja.
Yurru walalanydja yaka warray mäkiri'‐witjurruna; yaka warray walala ŋurrkaŋala ga gonha'yurruna ŋunhiyi munatha'wuynhanydja waŋarrnha malaŋunha ŋunhi ŋarra nyinyaŋdhun ŋuli yukurra. Ŋarranydja bini ŋunhi walalanha baḏuwaḏuyuna muka ŋunhala bäyma Yetjip;
yana ŋarranydja walŋakuŋala warray walalanha, märr ŋuriŋi wiripuŋuyunydja bäpurru'yu walalay yolŋuyu yaka guyaŋi biyaku yanapi ŋarra yaka yukirri ŋayathaŋu ganydjarr walŋakunharawu ŋarrakalaŋuwu yolŋu'‐yulŋuwu.
“Bala ŋarra gäŋalana walalanha dhawaṯmaraŋalana beŋuruyi Yetjipŋurunydja wäŋaŋuru ŋunhana‐wala wäŋalili gawarrka'lilina,
ga ŋunhiliyina ŋarra ŋarrakuway romdja wekaŋala walalaŋgu. Yo, ŋuriŋiyinydjayi ŋarrakalanydja romdhu yurru wekama walŋa warray ŋula yolku yolŋuwu, ŋunhi ŋayi yurru dhäruk‐märrama ga ŋäma warrpam'thun.
Ŋarra ḻakaraŋalanydja walalambala bitjarra, ‘Walunydja 6 dhuwala djämawunydja, yurru waŋganydja ŋurikalayi walalaŋgala ŋunhi walu ganaŋ'thunna yukurra dhulŋuŋuna ŋarrakuwaynha, märr yurru ŋuriŋiyinydjayi waluyu bitjanna liŋguna guyaŋinyamirriyamana nhumalanha, ŋunhi nhumanydja yolŋu'‐yulŋu ŋarrakuwaynha wal'ŋu yanana, ganaŋ'thunarana ŋarrakuwaynha yanana wal'ŋu ŋulaŋuru wiripu‐guḻku'walanydja miṯtjiŋuru.’
Yurru nhumalaŋgu märi'mumirriŋunydja walala raypirri'‐waḏatjthina warray, yaka warray mulkana baṯ bitjarra ŋarrakunydja rom. Ŋarrakalanydja romdhu wekama ŋuli marrtji walŋa warray ŋurikinydja dhäruk‐märranharamirriwunydja yolŋu'‐yulŋuwu, yurru walalanydja ŋuyulkthina warray, nyinyaŋdhurruna warray ŋarrakalaŋuwu romgu. Ŋuriŋiyinydjayi ŋarrakalanydja waluyu walalanydja buku‐ŋal'yuna ŋuli yukurranha ŋuruku wiripuŋuwuna waŋarrwu. Ŋarranydja bini walalanha ŋunhi baḏuwaḏuyunana warrpam'thunana ŋunhala ŋanhdharkŋurana wäŋaŋura, liŋgu ŋarra ŋaramurryinana walalaŋgala wirrkina.
Yurru yaka ŋarra walalanha baḏuwaḏuyurrunanydja, märr yurru ŋuruŋu wiripuŋuyunydja bäpurru'yu miṯtjiyu yaka ŋarranha yalŋgi'‐ḻakaramanydja.
“Bala ŋarra dhäwu'na nherrara bitjarra gam'. Dhuwalanydja walala yolŋu'‐yulŋu yurru yakana gulŋiyirri ŋunhiwala ḻatju'lilinydja dhikanydja wäŋalili, liŋgu walala ŋuyulkthina ŋapa‐nherraṉmina ŋarrakalaŋunydja romgu, bala walala baḏuwaḏuyurrunana ŋunhi ŋarrakuwaynydja walunha, ga wirrkinydja walala yukurra märryu‐ḏapmarama ŋunhina walalaŋguwaynha waŋarrnha, dhiyakuynha munatha'wuynhana ŋunhi.
<range>
Bitjarra ŋarra waŋananydja walalanha, yurru yaka ŋarra walalanha baḏuwaḏuyurrunanydja ŋunhala gawarrka'ŋuranydja wäŋaŋura, liŋgu ŋarra mel‐wuyurrunana walalaŋgu;
yana ŋarra raypirri'yurruna ŋunhi waŋana yuḏayuḏanha yolŋu'‐yulŋunha bitjarra gam'. Yaka malthurra ŋuruku nhumalaŋgalaŋuwu märi'muwunydja walalaŋgu dhukarrwu, ga yaka ŋayathaŋa romnha ŋunhiyi, ŋunhi walala nherrara. Yaka nhumalanhay nhuma yurru baḏuwaḏuyunmiya ŋuriŋiyi walalaŋgala be nhäyunydja waŋarryu ga raŋgayunydja malaŋuyu.
Ŋarrapi yana waŋgany nhumalaŋgu Godtja Waŋarrnydja, ŋarrakuway yana malthurra walala, ga ŋayathaŋa romdja ŋarraku baṯ biyakana.
Dhäruk‐märraŋa ŋarranha, ga ganaŋ'maraŋa ŋunhiyinydja walu ŋarrakuwaynydja, gäna wal'ŋu, liŋgu ŋuriŋinydjayi ḻakaramana yukurra nhumalanha ŋunhi nhumanydja ŋarrakuwaynha yana yolŋu walala, ga ŋarra nhumalaŋgunydja God Waŋarr. Yo, ŋuriŋiyinydjayi dharrpalyunydja yukurra waluyu ḻakarama ŋunhi ŋilimurrunydja waŋganynha yana dhambay‐manapanminyarana, liŋgu ŋuriŋiyinayi dhawu'‐nherraṉarayu ŋunhi ŋarrakuŋuna nherraṉara. Bitjarra ŋarra waŋananydja ŋuriki yuḏayuḏawunydja yolŋu'‐yulŋuwu.
“Yurru ŋunhi yuḏayuḏanydja yolŋu walala ŋapa‐nherraṉmina warray, ŋuyulkthina warray ŋarraku, bitjarra liŋgu yana bitjarra ŋunhi bäpa'mirriŋu walala walalaŋgu; yaka warray walala dhäruk‐märraŋala ŋarranha, ga yaka walala ŋayathaŋala rom ŋarrakunydja ŋunhi, ŋunhi ŋuriŋinydjayi ŋarrakalaynydja romdhu ŋuli wekama walŋa warray ŋurikinydja dhäruk‐märranharamirriwunydja walalaŋgu yolŋu'‐yulŋuwu. Yo, ŋuriŋiyi ŋarrakalaynydja waluyu walala ŋuli yukurranha buku‐ŋal'yuna waŋarrwu wiripuŋuwuna, nhäŋiniŋ'kuna. Bala ŋarranydja ŋaramurryinana wirrkina walalaŋgu; yana ŋarra bini ŋunhi baḏuwaḏuyuna muka walalanha yulŋunydja.
Yurru yaka ŋarra bitjarrayi baḏuwaḏuyurruna walalanha, yana ŋarranydja walŋakuŋala warray walalanha, liŋgu ŋarrakalay ŋarra yäkuyu, märr yurru ŋuruŋunydja wiripuŋuyunydja yolŋuyu bäpurru'yu yaka ḻakarama ŋarranha ŋunhi ŋarranydja ganydjarrmiriw God.
“Bala ŋarra wiripuna nherrara ŋarrakuwaynydja ŋarra dhäruk ŋunhalayi gawarrka'ŋuranydja, bitjarra gam'. Ŋarranydja yurru yana barrku'‐barrkuwatjkumana dhuwalayi ŋarrakuwaynydja yolŋu'‐yulŋunha birrka'mirrina wäŋakurru buku‐ḻiw'marama; yakana walala yurru nhina yukurra ŋunhilinydja wäŋaŋura ŋunhi ŋarra dhawu'mirriyaŋala walalaŋgu nhinanharawu.
Ga bitjarrayi ŋarra ŋunhi nherraranydja, liŋgu walala ŋunhi ŋuyulkthina, bala bakmaraŋala warray ŋarraku romnha; ga yaka walala ganaŋ'maraŋala ŋunhiyinydjayi walu ŋarrakuwaynydja, yana walala yukurrana ḏukṯukthina ŋurikiyina liŋgu waŋarrwu malaŋuwu ga raŋgawu ŋunhi walalaŋgu märi'mu walala yukurranha ŋuli buku‐ŋal'yuna.
“Bala ŋarranydja gonha'yurrunana walalanha, yana walala yurru yukurra nhinana ŋuriŋinydjayi walalaŋgalay walala romdhu ŋunhi yakana yukurra wekama walŋa ŋula yolku.
Yo, ŋuriŋinayi walŋamiriwyuna romdhu walala yurru yana baḏuwaḏuyunmirrina walalanhawuy walala, ŋuriŋiyina ŋunhi walala ŋuli wekama wiripuŋuwu waŋarrwu ŋula nhä yana. Wiripunydja walala ŋuli marrtjinya wekanha walalaŋguwaynha walala malamarrmirrinhana yumurrku'nha gurthalili bathanarawu, buku‐ŋal'yuna ŋuli yukurranha ŋurikiyinayi be nhäkuna waŋarrwu. Bala walala mirithinana galŋa‐yätjthinanydja yanana ŋuriŋinydjayi romdhu, märr yurru walala marŋgiyirri ŋuliwitjandhinydjayi, ŋunhi ŋarrapi waŋgany yuwalkŋunydja yana gal'ŋu Waŋarr God.” Ga bitjarra ŋayi yukurrana Garray waŋananydja ŋarrakala.
Ga dhäŋuru ŋuliŋurunydja ŋayi waŋana ŋarrakala bitjarra, “Ḻakaraŋa ŋuripa Yitjuralpuyŋuwanydja yolŋuwa walalambala ŋurru'‐ŋurruŋuwanydja, ḻakaraŋanydja walalambala biyaka gam'. Ŋuriŋi nhumalaŋgala märi'muyunydja walalay ŋarranha ŋuli yukurranha ŋayaŋu‐yätjkunha walalaŋgalay dhärukthu, ŋunhi walala ŋuli manymak‐ḻakaranha yukurranha ŋunhinhayi wiripuŋunha warray waŋarrnha malanha, yanapi walalanydja ŋunhi be wal'ŋu garrwar ŋarrakalanydja.
Ŋarranydja gäŋala walalanha ŋunhiwala ḻatju'lili warray dhika gulŋiyinyamaraŋala wäŋalili, yurru birrka'mirriŋura buku'‐wukuŋura, ga dhuḏiŋura dharpaŋura walalanydja ŋuli wekanha marrtjinya mundhurrnha, buku‐ŋal'yuna yukurranha ŋuli ḻukanharayu ŋathayuna, märr‐winya'yuna ŋuriŋiyina buŋgulyuna walalaŋgalay, malthuna ŋuli yukurranha romgu be nhäkuna, ŋurikina ŋunhi walala yaka marŋgi ŋarraku.
Nhäku nhuma yukurra buku‐ŋal'yun ŋunha dhuyuŋuranydja be wäŋaŋura? Nhumanydja bini ŋunhi buku‐ŋal'yuna yukurranha ŋunhala muka be ŋarrakala buṉbuŋuranydja, ŋuriŋi muka liŋgu romdhu ŋunhi ŋarrapi nherrara buku‐ŋal'yunarawu.
“Yo, ḻakaraŋa ŋuripa yolŋu'‐yulŋuwanydja ŋarrakalaŋuwa, biyaka waŋiya, ‘Nhäku nhuma ŋuli malthun nhumalaŋgalaŋuwu ŋuriki märi'muwunydja yätjku romgu? Nhäku nhuma ŋuli buku‐ŋal'yun walalaŋgalaŋuwunydja waŋarrwu walalaŋgu?’
Yo, dhiyaŋunydja‐wala nhumalanhay nhuma ŋuli ŋayaŋuna baḏuwaḏuyunmirri yukurra ŋuriŋi bili yana malaŋuyu waŋarryu, bitjarra ŋunhi walala ŋäthili; wekamanydja nhuma ŋuli yukurra yumurrku'nha nhumalaŋguway wiripuŋuwana waŋarrwa ŋuripa, bitjan bathanna walalanha gurthalilina. Bala nhäkuna nhuma ŋuli marrtji ŋarrakalaynydja be guŋga'yunarawu? . . . ŋunhi nhuma ŋuli yukurra yaka ŋarraku mäkiri'‐witjun ga dhäruk‐märrama?
“Yitjural, nhumanydja ŋuli waŋa bitjan, ‘Ŋanapurrunydja yurru nhina bitjanna bitjan ŋunha wiripu‐guḻku' yolŋu walala. Ŋunha guṉḏanydja ga dharpanydja ŋula nhänydja malanha waŋarr ŋanapurruŋguway yana,’ bitjanna. Yurru nhumanydja dhuwala, ganaŋ'thun warray yukurra ŋulaŋuru wiripu‐guḻku'walanydja miṯtjiŋuru; yakana nhuma yurru nhina yukurra ŋuriŋiyinydjayi walalaŋgalaynydja romdhu.” Bitjarra ŋayi Garray waŋananydja.
Yo, Garray Godtja waŋa yukurra bitjan, “Dhuwala ŋarra nhumalanha raypirri'yun yukurra waŋanydja. Ŋarrapi nhumalanha yukurra yurru gämanydja yana ŋuriŋi ŋarrakalay ŋarra ganydjarryu. Yo, ŋuriŋi ŋarrakala ŋaramurryunydja ŋarra yurru dhä‐ḏir'yun yana dhuwurr‐yätjmirrinhanydja yolŋu'‐yulŋunha, liŋgu nhumanydja dhuwala ŋarrakuway yana walala.
Nhämanydja nhuma yurru ŋarraku ganydjarrnha ga ŋaramurrnha, ŋunhi ŋarranydja yurru nhumalanha waŋgany‐manapanna marrtji beŋuru barrkuŋurunydja wäŋaŋuru malaŋuŋuru, yurru nhuma yurru marrtjinydja lili baṉḏanynha ga räwaknha.
Ŋarranydja yurru nhumalanha mala‐yarr'yunna marrtji, bitjan yana liŋgu bitjarra ŋarra mala‐yarr'yurruna nhumalaŋgu märi'munha ŋunhala ŋanhdharkŋura wäŋaŋura.
<range>
Yo, nhuma dhuwurr‐ŋamakurruny'tja yolŋu walala yurru gulŋiyirri dhipala lili wäŋalili, bala nhuma yurru nhinanydja yukurra waŋganydhu yana romdhunydja ŋarrakalay wal'ŋu, ga dhäruktja nhuma yurru märrama warrpam'thun yana ŋarranha, liŋgu ŋuriŋina dhawu'‐nherraṉminyarayu ŋunhi ŋarrapi nherrara ŋäthili.
Ga ŋunhinydja walala dhuwurr‐yätjmirrinydja, ŋunhi walala ŋuyulkthina ŋarraku, ŋarranydja yurru walalanha dhawaṯmarama warray beŋuruyi barrkuŋurunydja wäŋaŋuru malaŋuŋuru, yurru yaka walala yurru yana nhina yukurra ŋarrakalaynydja dhiyalanydja wäŋaŋura. Ga ŋunhi yurru ŋayi maḻŋ'thundja bitjandhiyi, bala nhumanydja yurru marŋgiyirrina ŋunhi ŋarrapi waŋgany Garray God nhumalaŋgunydja.”
Ga biyapul ŋayi Garray waŋana bitjarra, “Ŋäka nhuma Yitjuralpuyŋu yolŋu'‐yulŋu! Ŋuli nhuma ḏukṯuktja, gatjuy marrtjiyana, ga buku‐ŋal'yurrana ŋunha nhumalaŋgalaŋuwuna waŋarrwu malaŋuwu. Yurru yaka buku‐ŋal'yurra rrambaŋikuŋanydja ŋarrakala ga ŋurikala wiripuŋuwala waŋarrwala manaparra. Ŋunhiyinydja bitjan nhuma yukurra wakalkumana ŋarranha yäkunydja, liŋgu ŋarranydja gäna warray, ḏarrtjalk yana ŋarrapi, ganaŋ'thun yukurra ŋurikala wiripuŋuwalanydja waŋarrwala.
“Ga yalalaŋumirriyunydja nhuma Yitjuralpuyŋu yolŋu walala yurru buku‐ŋal'yun waŋganygu yana ŋarrakuwaynha ŋunhalanydja gay' ŋarrakalaynydja bukuŋura wäŋaŋura, ḏarrtjalkŋuranydja wäŋaŋura ŋunhalanydja Djurutjalamdja; bukmakthirrina nhuma yurru yana buku‐ŋal'yundja yukurra ŋarrakuway waŋganygu. Ŋarra yurru nhumalanha waŋgany‐manapan marrtji, bitjan ŋarra yurru wäŋa‐roŋinyamarama nhumalanha beŋurunydja wäŋaŋuru ŋunhi nhuma barrkuwatjthina marrtjina, ga dhäŋuru ŋuliŋuruyinydjayi nhuma yurru gäma yukurra mundhurrnha ŋarraku, buŋgan bäw'nha dhika nhäna malanha, ŋarrakuwaynha waŋganyguna waŋarrwu. Ga ŋarranydja yurru yana märramana nhumalaŋguŋu mundhurr‐wekanharanydja marrtjinyara, bala yurru walala ŋuruŋunydja wiripuŋuyunydja miṯtjiyu nhämana nhumalaŋgalanydja, ŋunhi ŋarranydja ŋarrapi yana ḏarrtjalktja waŋarr.
<range>
Yo, bukmak nhuma Yitjural yolŋu walala yurru yukurra nhina dhiyalanydja wäŋaŋura, ŋunhi ŋarra dhawu'‐nherrara nhumalaŋgalaŋuwala märi'muwala ŋäthili wal'ŋu, bala nhuma yurru marŋgiyirrina ŋarraku, ŋunhi ŋarrapi waŋgany Garraynydja wal'ŋu nhumalaŋgunydja.
Yo, nhuma yurru guyaŋirrina nhä malanha yätjtja ŋunhi, ŋunhi nhuma yukurrana djäma ŋäthili, ŋunhi nhuma baḏuwaḏuyurruna nhumalaŋguway walŋa nhumalaŋgalay ŋuriŋi romdhu. Bala nhuma yurru gorana yulŋunydja ŋuriŋiyi, bala ŋuyulkthirrina yurru ŋurikiyinydja malaŋuwu romgu, ŋunhi nhe yukurrana djäma ŋäthili wal'ŋu.
Yo, ŋarra bini baḏuwaḏuyuna muka nhumalanha yulŋunydja; nhuma bini murrmurryunaŋga buku‐ruŋinyamaranharawuyyunydja ŋurikiyyi nhumalaŋgalaŋuwuy yätjpuynydja djämawuy; yurru yana ŋarra walŋakumana yurru nhumalanha yulŋunydja, märr yurru nhuma marŋgiyirri, ŋunhi ŋarrapi yuwalkŋunydja wal'ŋu Garray God. Bala nhuma yurru buku‐ŋal'yunna ŋarrakalaŋuwu yäkuwunydja, waŋganygu yana.”
Ga biyapul ŋayi Garray waŋana ŋarrakala bitjarra,
“Way yolŋu, ma' ḻakaraŋa yolŋu'‐yulŋuwanydja biyakana gam'. Garraynydja waŋana bitjarra, ‘Dhuwalanydja ŋarra yukurra dhuŋgur'yunna gurthana, ŋurru‐nherraṉdja, ŋunhi ŋayi yurru nhärana bitjanna bitjan worrknha; warrpam'thunna yurru ŋayi nhäranydja birrka'mirrina dharpa, walŋa ga räwak rrambaŋiyirrina. Yakana yurru yolŋuyunydja ŋunhiyi gurthanha ŋultjikuma, yanana ŋayi yurru nhäranydja birrka'mirrina wäŋanha buku‐ḻiw'maramana.
<range>
Ga bukmakthuna yurru ŋunhiyi yolŋuyu walalay nhämanydja, bala marŋgiyirrina, liŋgu ŋunhiyi gurtha dhuŋgur'yunaranydja ŋarrakuŋuwaynha yana, ga yakana yurru ŋula yolthu ŋultjikumanydja ŋunhiyi.’” Bitjarra ŋayi Garray waŋananydja.
Ga ŋarranydja waŋana buku‐ruŋinyamaraŋala bitjarra, “Garray, bitjanna liŋgu ŋunha yolŋunydja walala waŋa yukurra bitjanna, ‘Nhäku warray ŋayi yukurra bitjan liŋgu waŋa goḏu‐mayali'mirrinydja dhäruk, ga yakanydja warraŋulkuma?’ bitjanna walalanydja yurru yukurra waŋa.”
















































































































































































































































































































































Yo, biyapul ŋayi Garray waŋana ŋarrakala bitjarra,
“Yolŋu, ḻakaraŋa ŋuripa yolŋu'‐yulŋuwanydja nhokalaŋuwa biyaka gam'. Ŋunhi ŋuli miriŋu marrtji yukurra lili nhumalaŋgala wäŋalili, ga nhumanydja ŋuli yolŋunha djarr'yun marrtji ŋuliŋuruyi nhokala miṯtjiŋuru, märr ŋayi yurru ŋunhiyinayi gatjaḻ‐nhämanydja yukurra.
Yo, mel'ŋunydja yolŋu ŋuli dhärra yukurra garrwar wal'ŋu ḻoḻuŋura, ga ŋunhi ŋayi yurru nhämanydja miriŋunhanydja marrtjinyara lili, ga dhunupana ŋayi yurru ŋunhi gawaw'yunna yulŋunydja, marŋgikumana yolŋu'‐yulŋunhana.
Ŋuli ŋayi yurru waŋganydhu yolŋuyu ŋäma warray ŋunhiyi rirrakay, yurru yakana ŋayi yurru märrama dhäruktja ŋanya, ga dhunupana ŋayinydja yurru ŋunhi miriŋunydja marrtjina yana, bala bumana ŋunhiyi dhäruk‐märranhamiriwnhanydja yolŋunha. Ga ŋunhiyinydjayi ŋurru nhanŋuway yana, liŋgu ŋayi ŋäkula, ga yakana dhäruktja ŋunhiyi märraŋala.
Ŋunhi bini ŋayi mäkiri'‐witjuna, ŋayinydja bini walŋathinya warray.
Ga ŋuli ŋayi yurru ŋuriŋi mel'ŋuyu nhänharapuyŋuyu nhämanydja miriŋunha marrtjinya yukurranhara, ga yakanydja ḻakarama bala marŋgikuma, ga ŋayinydja yurru ŋunhi miriŋunydja marrtjina yana lili ŋurruthirrina, bala bumana marrtji warrpam'thunna yolŋu'‐yulŋunhanydja, yurru ŋunhiyi ŋurrunydja ŋuriki dhukarr‐nhänharapuyŋuwu mel'ŋuwu, bala ŋunhinha mel'ŋunhana ŋarra yurru dhä‐ḏir'yundja, liŋgu ŋurikala walalaŋgala ŋunhi walala murrmurryurruna.” Ga bitjarra ŋayi Garray waŋananydja.
“Yo Djekil, ŋarranydja nhuna ŋunhi nherrara dhiyakuyi, bitjan nhe mel'ŋuna dhukarr‐nhänharapuyŋuna ŋuriki Yitjuralpuyŋuwu miṯtjiwu; nhenydja yurru mäkiri'‐witjun ŋarrakalaŋuwu yana dhärukku, ga ḻakaraŋa walalambala, marŋgikuŋa walalanha, märr yurru walalanydja walŋathirri.
Ŋunhi ŋarra yurru waŋa nhokala bitjan, ‘Ŋayi yurru ŋunhiyi dhuwurr‐yätj yolŋu rakunydhirrina,’ bitjan, bala nhenydja yurru marrtjiya ŋurikalayi yolŋuwala, ga ḻakaraŋa nhanbala marŋgikuŋa, märr yurru ŋayi ŋuriŋiyinydjayi gananna ŋunhiyi nhanŋuway ŋayi yätjtja rom malanha. Ga ŋuli nhe yurru yakanydja marrtji ga ḻakarama marŋgikuma ŋanya, ŋayinydja yurru yana rakunydhirrina‐wala, liŋgu ŋuriŋi nhanukalay ŋayi dhuwurryu yätjthu, yurru nhuŋuway ŋunhi ŋurrunydja ŋunhi ŋayi rakunydhinanydja bitjarrayi, ga nhunana ŋarranydja yurru dhä‐ḏir'yun ŋurikiyinydjayi.
Ga ŋuli nhe yurru marrtji märr‐yuwalkthirri yana, ga ḻakarama nhanbala bitjan, ‘Bilyurrana ŋe' dhipuŋuruyinydja nhokalay nhe yätjŋurunydja romŋuru, märr yurru nhe yaka muka rakunydhirrinydja,’ bitjan, ga ŋuli ŋayi yurru yakanydja mäkiri'‐witjun, mukthundja yana djäma ŋunhi yana liŋgu yätjtja dhuwurr, bala ŋayinydja yurru rakunydhirrina‐wala yana, yurru nhenydja nhina yurru walŋa warray. Liŋgu nhanŋuwaynha ŋunhinydjayi ŋurru ŋunhi ŋayi rakunydhina, liŋgu ŋayi yaka mäkiri'‐witjurruna, ga yaka ŋayi ganarrana nhanŋuway ŋunhi yätj dhuwurr.”
Yo, yolŋu'‐yulŋunydja waŋa yukurra bitjan, “Yuwalk ŋanapurru yana dhuwurr‐yätjmirrinydja yolŋu walala. Ŋuli yurru ŋayi Godthunydja dhä‐ḏir'yun ŋilimurruŋgalaŋuwuy dhuwurrwuy‐yätjpuynydja, yana yurru ŋilimurrunydja murrmurryunna.”
Ga Garraynydja waŋana bitjarra, “Ḻakaraŋa walalambala yolŋu'‐yulŋuwanydja biyakana, ‘Garraynydja waŋana bitjarra, “Ŋarrakunydja ŋuli yakana ŋunhi ŋayaŋu‐djulŋithirri ŋunhi ŋayi ŋuli dhuwurr‐yätj ŋunhiyi yolŋu rakunydhirrinydja. Ŋarranydja ḏukṯuk nhuŋu, nhe yurru ganan ŋunhiyi nhuŋuway yätj, märr nhe yurru walŋa nhina yukurra, ga yakana rakunydhirri. Ma' bilyurrana walala, ŋanydjaḻa'yurrana ŋuliŋuruyi nhokalaŋuŋuru yätjŋurunydja, ga djäma ŋamakurru'na.” ’
“Yo, ŋuli ŋayi yurru dhuwurr‐manymak yolŋu bilyun, ga djäma yätjtja rom, ŋayinydja yurru yana rakunydhirrina, ga ŋuli ŋayi yurru dhuwurr‐yätj yolŋu bilyun ŋuliŋuruyi nhanukalay ŋayi yätjŋuru, ga djäma ŋamathama wal'ŋu, ga ŋayinydja yurru nhina walŋana.
Yo, ŋunhi yurru yolŋuyu djäma yukurra yätj rom, ŋayinydja yurru ŋunhiyinydja yolŋu rakunydhirrina yanana, liŋgu ŋuriŋi nhanukalay ŋayi dhuwurryu yätjthu, bäythi ŋunhi ŋayi ŋäthilinydja djäma ŋamathaŋala.
Ga ŋunhi ŋarra yurru raypirri'yundja ŋanya ŋunhiyi dhuwurr‐yätjnha yolŋunha, ga ŋuliŋuruyi ŋayi yurru ḏaḏawyun yätjŋurunydja djämaŋuru, ga djäma ŋamathamana wal'ŋu rom‐ŋamakurru'na, ga malthunna yukurra yurru ŋarrakalaŋuwuna romgu ŋunhi walŋa‐wekanharamirriwuna gal'ŋu, bala ŋarranydja yurru bäy‐ḻakarama nhanŋu ŋurikiyinydjayi yätjpuynydja, ŋayi yurru nhinana yana walŋana, liŋgu ŋuriŋi ŋunhi ŋayi djäma yukurra ŋamathama.
<range>
<range>
“Nhuma yolŋunydja walala ŋuli marrtji ḻakaranhamirri ŋarranha, yanapi ŋarra ŋuli mala‐yarr'yurru marrtji yolŋu'‐yulŋunha djarrpi'kuŋu, yanapi ŋarranydja yaka rom‐waŋgany yolŋu. Yurru yuwalktja nhuŋuway ŋunhi rom djarrpiny'tja. Märr‐yuwalk yana ŋarra yurru nhämanydja marrtji, mala‐yarr'yundja yurru nhumalanha waŋga'‐waŋganynha yana, bala nhuma yurru märramanydja ŋarrakuŋu marrtji ŋunhi yana liŋgu ŋupanayŋu ŋunhi nhä nhuma marrtjina djäma.” Ga bitjarra ŋayi Garray waŋananydja.
<range>
<range>
<range>
Waŋganymirrinydja munhaku ŋarra dhäkay‐ŋäkula Garraynha ŋanyapinyay, ŋayi yukurrana dhärrana galki yana ŋarrakala, bala ŋayi Garrayyunydja ŋarraku dhäruknha wekaŋala, ga biyapul ŋarra waŋanayi, yakana ŋarra biyapulnydja dhärukmiriwyirri yurru. Ga goḏarr'mirrinydja munhakumirrinydja yolŋu ḏarramuna waṉḏina dhäwu'mirrina lili, bala ḻakaraŋalanydja ŋayi bitjarrana, “Way, ŋunha Djurutjalamdja wäŋa baḏuwaḏuyunarana liŋguwuynha miriŋuwuŋuna. Ŋarranydja dhuwala winya'yurruna, bala ŋarra marrtjinanydja ga ḻakaraŋalana yana nhuŋu,” bitjarra ŋayi waŋananydja.
<range>
Bala ŋayi Garraynydja waŋana ŋarrakala bitjarra,
“Ŋunha yolŋunydja walala yukurra nhina ŋunhayi baḏuwaḏuyunarawuyŋurana dhika wäŋaŋuranydja, ga waŋanydja walala yukurra bitjanna, ‘Yipurayimdja ŋunhi waŋgany warray ŋayinydja ḏarramu, ga wäŋanydja ŋayi dhuwala märraŋala waŋganydhu ŋayipi, ga ŋilimurrunydja dhuwala be warray miṯtji. Dhuwalanydja gay' wäŋa yurru ŋanapurruŋguway yana wal'ŋu bukmaknha,’ bitjan walala yukurra waŋanydja.
Yo, nhe yurru ḻakaraŋanydja walalambala ŋarraku dhäruktja biyaka. ‘Bitjan liŋgu nhuma yukurra djämanydja mirithirrina yätjnha romdja; ḻukanydja nhuma ŋuli yukurra gulaŋmirri wäyin ŋanaktja, ga bunharamirri nhuma ŋuli murrkay'kunharamirri, ga buku‐ŋal'yun wiripuŋuwu waŋarrwu. Nhumanydja ŋuli ŋunhi guyaŋirri yanapi nhuma yurru dhuwala ŋayathama wäŋanha nhumalaŋgalay nhuma be ganydjarryu, yurru bäyŋu warray. Ŋarranydja yurru yakana wekama dhuwala wäŋanha ŋurikinydja yolŋu'‐yulŋuwu ŋunhi walala yukurra djäma mirithirri yana yätj gal'ŋu rom.’
<range>
“Yo, ḻakaraŋa walalambala raypirri'yurra biyaka, ‘Godtja waŋana nhuma yurru bukmakthirri yana murrmurryundja. Wiripunydja yurru rakunydhirri ŋuriŋi miriŋuwala mandjawakthu, ga wiripu‐guḻkuny'tja yurru marrtji murrmurryun bunhara wakinŋuwuŋu wäyinguŋu, ga wiripunydja yurru murrmurryun marrtji ga rerriwuŋu.
Dhuwalayinydja wäŋa yurru warrpam'thunna baḏuwaḏuyun, ga dhikayi ŋunhi nhuŋuway be ganydjarrnydja yurru winya'yunna‐wala yana buwayakthirrina.
Yuwalk ŋarra yana yurru yolŋu'‐yulŋunhanydja ŋunhi dhä‐ḏir'yunna ŋurikiy walalaŋgalaŋuwuy djämawuy yätjpuynydja dhuwurrwuy, bala nhuma yurru marŋgiyirrina ŋunhi ŋarranydja ŋarrapi yana Garray Godtja.’”
Ga biyapul ŋayi Garray waŋana ŋarranha bitjarra, “Way yolŋu, ŋunha nhuŋuwaynydja ŋunhi yolŋu walala yukurra ḻakaranharamirri nhuna, mäkiri'lili giyalkiyal waŋa bitjan, ‘Go ŋilimurru yana ŋaḻwa'‐wekanhamirrina. Marrtji ŋilimurru yurru bala ya' galkithirri, nhaltjan ŋayi yurru ŋuruŋu dhäwu'‐ḻakaranhamirriyu yolŋuyu waŋa yukurra, ḻakarama Garraywu dhäruk.’
Bala walala ḻiw'maramana dhärranydja ŋunhiyi, mäkiri'‐witjunna yukurra yurru nhuŋu, yurru walala yaka ŋunhi yuwalktja ŋäma yukurra. Waŋanydja walala ŋuli marrtji bitjanna, ‘Ḻatju' ŋanya dhika ŋe dhäruk,’ bitjan yurru, yurru ŋuruŋu ŋayaŋuyunydja walalaŋgala walala yukurra märryu‐ḏapmarama märr‐ŋamathirri ŋuriki rrupiyawu warray ŋula nhäku warray girri'wu.
Yo, walala ŋuli ŋunhi ŋämanydja dhäruk waŋanhara yana, yurru yakana walala djämanydja yurru ga dhäruk‐märrama ŋula waŋgany, yakana.
Ŋäthilinydja ŋunhinydja nhe yuwalk yana ḻakaraŋala ŋurikiy mariwuynydja ŋunhi yurru buna, bala dhiyaŋunydja‐wala yuwalkthi maḻŋ'thunna yukurra. Yo, bathalana yurru marrtji mari ŋurikinydja dhäruk‐märranhamiriwwunydja walalaŋgu, bala walala yurru dharaŋanna, ŋunhi dhiyalaŋumi miṯtjiŋura waŋgany yolŋu, ŋunhi ŋayi yuwalk gal'ŋu yana dhäwu'‐ḻakaranharamirri ŋuliŋuru nhanukuŋu Godkuŋu.” Ga bitjarra ŋayi Garray waŋananydja.
Yo, ga biyapul ŋayi Garray waŋana ŋarrakala bitjarra,
“Waŋiya yätj‐ḻakaraŋa ŋunha ŋurru'‐ŋurruŋunha Yitjuralpuyŋuwu, ḻakaraŋa walalambala biyaka, ‘Garraynydja waŋana bitjarra, “Ŋarra nhumalanha nherraranydja dhiyakuyinydjayi, märr yurru nhuma yukurra djäka ŋarrakalaŋuwu yolŋu'‐yulŋuwu, bitjan yana liŋgu bitjan ŋuli djäkamirri yolŋu wäyingu ŋuli djäka yukurra ŋamathama wal'ŋu. Yurru nhenydja yätj warray gal'ŋu djäkamirri, bala ŋarra yurru wirrkina yana dhä‐ḏir'yundja nhumalanha. Nhumanydja bini yukurranha maranhu‐wekanha muka ŋarraku yumurrku'nhanydja, yurru bitjan liŋgu nhenydja yukurra djaw'‐djawyun warray ŋuliŋuruyi walalaŋgala yulŋunydja, yana märr‐ḏaw'yunmaranharamirri be nhunapinyay warray nhe.
Yana nhe yukurra bitjan warray, bitjan nhe yukurra bulka' märrama walalaŋgu, bala girri'na djäma nhuŋuway ŋuriŋi walalaŋgala bulka'yunydja, ga ḻuka nhe yukurra ŋamun'kurr ŋuliŋuruyi, ga wiripunydja nhe ŋuli bumana ŋunhiyi buyuwuyu'nhanydja murrkay'kumana, yurru yakana nhe yukurra ŋula maranhu‐wekamanydja walalanha.
Wiripunydja ŋunhi yukurra yalŋgi'yirrina ga rirrikthunna, yurru nhenydja yaka warray walalanha ŋuli guŋga'yun ga ḏukmarama, ga yaka warray nhe ŋuli ŋämiṉ weyika'yunydja, djetjinydja dhamin‐dharpuma burakinyarawuynhanydja. Wiripunydja bena‐wala gundupuŋalana winya'‐winyayurrunana, ga yakana nhe ḻarruŋalanydja ga maḻŋ'maraŋalanydja ga roŋinyamaraŋalanydja gäŋala walalanha. Nhenydja yukurra nhunapinyay nhe yana ŋal'maranhamirri, ga be buŋgawakunharamirrina walalaŋgu mirithirrina, bumanydja walalanha marrtji ŋayaŋu‐yätjkumana.
Bala walalanydja ŋunhi ŋarrakunydja yumurrku' bena‐wala gundupuŋalana barrkuwatjthinana, liŋgu bäyŋuna walalaŋgu djäkamirri yolŋu; yana walala winya'‐winyayurrunana‐wala, ga burakirri walala ŋuli wakinŋuwuŋu wäyinguŋu yana.
Yo, ŋarrakunydja ŋunhi bembi mala ŋuli marrtji bawa'‐bawayunna buku'‐wukukurruna wäŋakurru, barrku'‐barrkuwatjthirri bena‐wala buku‐ḻiw'maramana wäŋakurru, ga yakana ŋayi ŋula yol marrtjinanydja walalaŋgu ḻarruŋalanydja.” ’”
Yo, nhuma djäkamirri walala, mäkiri'‐witjurra dhiyakuyinydjayi dhärukkunydja Godkalaŋuwu, ŋunhi ŋayi yukurra waŋa bitjan,
“Nhenydja yaka warray djäka yukurra ŋarrakalaŋunydja wäyingu ŋamathaŋala wal'ŋu yuwalkkuŋala. Nhuŋuway yana ŋunhi ŋurrunydja walala gundupuŋalanydja, ga bumara walalanha wakinŋuyu wäyindhu, liŋgu bäyŋuna walalaŋgu djäkamirrinydja yolŋu. Yaka nhe marrtjina ga ḻarruŋala walalaŋgu, yana nhenydja yukurrana nhinana guyaŋinyamina nhunapinyaynha nhe, buŋgawa‐ḻakaranhaminana.”
Yo, Garraynydja yukurra waŋa bitjan, “Mäkiri'‐witjurra ŋarraku ŋe' nhuma djäkamirrinydja yolŋu walala.
Yätjnha yana djäkamirrinydja nhuma dhuwali wal'ŋu, ga dhiyakuyinayi märrwu ŋarra nhumalanha yurru dhä‐ḏir'yundja; nhumalaŋgu ŋurru ŋunhinydja ŋunhi ŋarraku yolŋu walala marrtjina burakina ga galŋa‐yätjthina. Ŋarranydja yurru nhumalanha ŋaŋ'ŋaŋdhunna, gukumana dhipuŋurunydja djämaŋuru; yakana biyapulnydja yurru ŋarraku yolŋu walala ŋurruk nhina yukurra nhokalanydja djäkaŋura. Ŋarranydja yurru yana djaw'yunna nhokala goŋŋurunydja walalanha, märr yurru yakana nhe biyapulnydja gandarr‐ḏumurruyirri ḻukanharayu ŋuriŋi wäyindhu ŋarrakalanydja; yakana biyapulnydja nhe yurru maranhu‐wekama ŋarrakunydja yumurrku'nha, yana märr‐ḏaw'maranhamirri nhunapinyay nhe yana, bathala‐ḻakaranhaminyarawunydja.”
“Yo, ŋarrapi dhuwala Garray Godtja, ga ḻakaramanydja ŋarra yukurra bitjanna, ŋunhi ŋarrapina yurru marrtji ga ḻarrumanydja ŋarrakalaŋunydja ŋarra warrya'yun yolŋu'‐yulŋuwu, ga maḻŋ'marama ŋarra yurru ŋunhinydja ŋunhi be‐wala barrku wäŋaŋura walala barrkuwatjthina, ga ŋarrapi yurru walalanha gäma lili roŋinyamaramanydja ŋunhiwalayi walalaŋgalay walala wäŋalili. Ŋarrapina yurru yana djäkanydja yukurra ŋarrakalaŋuwunydja ŋarra yolŋu'‐yulŋuwu ŋamathamana, bitjanna bitjan manymak ŋunhi djäkamirri ŋuli djäka nhanukalayŋu ŋayi wäyingu. Ŋarra yurru walalanha gäma roŋinyamaramana balayi dhipalayi wäŋalili Yitjurallilina, bala walala yurru nhina yukurra ḻatju'ŋurana dhikana ŋulwitjŋurana gapuŋuranydja, ḻukana marrtji ŋatha yurru ḻatju'mirrina dhikana ŋanya.
<range>
<range>
Dhiyalayina walala yurru nhina yukurra ganydjarrnydja ga ŋayaŋunydja yurru; walala yurru ŋorranydja marrtji barrarimiriwnha yana nhämiriwnha, galyunamiriwnha, liŋgu ŋarrapina ŋunhinydja yurru walalaŋgu djäkamirri.” Ga bitjarra ŋayi Garray waŋananydja.
<range>
“Yo, yuwalk yana ŋarra yurru maḻŋ'marama ŋunhi winya'yunarawuynhanydja walalanha, ga gäma ŋarra yurru roŋinyamarama ŋunhinha walalanha ŋunhi walala waṉḏina wiḏi'‐wiḏiyurruna; ŋarra yurru ḏukmarama ŋunhi rerriwuynha, ga garrpi'‐garrpiṉ ŋarra yurru marrtji ŋunhi burakinyarawuynhanydja walalanha. Ga dhunupana ŋarra yurru dhä‐ḏir'yunna ŋunhiyinydja yätjnhanydja gal'ŋu djäkamirrinha, ŋunhi ŋayi ḻukana ŋuthanmaranhamina ŋanyapinyay ŋayi ŋuriŋi ŋarrakala wäyindhu.
“Yo, ŋarranydja yurru marrtji djarr'yunna ŋamakurru'mirrinha beŋuru yätjmirriwalanydja barrkuwatjkumana.
Liŋgu wiripunydja nhuma ŋuli marrtji ḻuka ŋatha ḻatju'mirri dhika yana wal'ŋu nhumapi, bala nhuma ŋuli muŋdhu'‐muŋdhunna marrtji nhumalaŋgalay djalkiriyuna, baḏuwaḏuyunna ŋunhiyinydjayi ŋathanha. Nhumapi yana yukurra ḻuka ŋunhi ḏarrtjalktja wal'ŋu gapu, bala ŋuliŋurunydja nhe ŋuli goḏuy‐wumana beŋgurruna ŋunhiyi dhukun'mirriyamana.
Yo, wiripu‐guḻku'yunydja yurru ŋarrakala ŋuriŋi wäyindhu ḻuka ŋunhina wal'ŋu baḏuwaḏuyunarana ŋatha muŋdhu'‐muŋdhunarana ga gapunydja ŋunhinayi dhukun'mirrina, liŋgu ŋuriŋi nhokala wanaŋa‐ḏumurruyinyarayu.
“Yo, yuwalk ŋarra yurru mala‐yarr'yundja nhumalanha, bitjan bathalamirrinha ŋunhi ganydjarr‐ḏilkurrunha ŋarra yurru yulparama gänaŋulili ŋuliŋurunydja ŋunhi ganydjarrmiriwwalanydja walalaŋgala ganaŋ'maramana.
Liŋgu nhuma ŋunhi wuṉḏaŋarrmirriyu ŋuli marrtji ḏur'‐ḏuryunna ŋunhi yalŋgi'mirrinhanydja, gali'lilina marrtji ḏur'‐ḏuryun bala, bala walala ŋuli gundupumana ŋunhiyi ŋuliŋuruyinydja miṯtjiŋuru.
Yurru ŋarranydja walalanha yurru walŋakuma warray, ga gäma walalanha roŋinyamarama; yakana biyapulnydja yurru ŋula yolthu walalanha bitjandhi ŋayaŋu‐yätjkuma. Yuwalk yana ŋarra yurru barrkuwatjkuma marrtji ŋamakurru'mirrinha waŋganylili gali'lili, ga dhuwurr‐yätjmirrinhanydja ŋunhi ŋurru'‐ŋurruŋunha ga wiripuŋulili gali'lili dhä‐ḏir'yunarawu.
Bala ŋarra yurru nherraṉ yuṯanhana ŋurruŋunhanydja buŋgawanha, ŋayi yukurra yurru nhina ŋamakurru'na wal'ŋu dhikana, bitjanna bitjarra ŋunhi ŋarraku djämamirri buŋgawa Daypit yäku ŋäthili wal'ŋu be. Ŋayinydja yurru ŋunhi waŋgany ŋayipi bukmakkunydja ŋuriki djäkamirri, ga djäkanydja ŋayi yurru marrtji ŋamathamana dhikana walalaŋgu.
“Yo, ŋarrapi yurru yana Godtja walalaŋgu, ga ŋayina yurru walalanha gämanydja marrtji nhanukalaynha ŋayi goŋ‐gulama, ŋuriŋinydja ŋunhi ŋayi balanyara yana bitjan Giŋ Daypit. Yo, ŋarrapi yana Waŋarryu Garrayyu dhawu'‐nherraranydja bitjarrayi.
Ŋarra yurru nherraṉ dhawu'na walalaŋgala, bitjan walalanydja yurru ŋarrakuwaynha wal'ŋu yolŋu'‐yulŋu, ga ŋarra yurru walalaŋgu Waŋarr God, ga nhinanydja walala yurru yukurra ŋayaŋu‐yal'yunna, gunganhamirriyanharawuynha ŋulaŋuru nhäŋurunydja maḏakarritjŋurunydja romŋuru.
Yo, ŋarra yurru goŋmirriyama walalanha yulŋunydja; waltjaṉdhunydja walalanha yurru ŋunhi dharyun bitjanna liŋgu dhuŋgarra‐watjthirri yana,
bala yurru dharpanydja marrtji ŋuthan ḻatju'thirrina dhikana ŋanyana, borum‐guḻku'mirriyirrina, ga ŋathanydja yurru ŋuthan mirithirrina guḻku'yirrina dhikana wal'ŋu. Yo, ŋarra yurru gulkthunna ŋunhi rakiny'tja ŋunhi walalanha yukurra garrpiṉ, bala ŋarra yurru dhawaṯmaramana yanana walalanha beŋuru miriŋuwalanydja goŋŋuru. Bala walala yurru marŋgiyirrina ŋunhi ŋarrapi yana walalaŋgu Garray Godtja.
Yakana yurru dhuwurr‐yätjmirriyunydja walalanha ŋayaŋu‐yätjkuma buma, yana walala yurru nhina yukurra walŋathirrina dhikana, yakana barrarirri wiripuŋuwu ŋula yolkunydja.
Yakana yurru ŋula waŋgany nhina marryany'tja ga ŋula nhämiriwnydja, ga yakana yurru ŋula yolthu walalanha biyapul wakalkumanydja.
Yo, bukmakthuna yolŋu'‐yulŋuyu yurru nhämanydja, bala dharaŋanna ŋunhi ŋarrapi Garrayyu ŋuli gunganhamirriyamanydja ŋunhi yolŋu'‐yulŋunha Yitjuralpuyŋunhanydja, liŋgu ŋunhinydja walalanydja ŋarrakuwaynha dhulŋuŋuna walala.
Yo, nhuma Yitjural miṯtji, nhumanydja dhuwala bitjan ŋarrakuwaynha wal'ŋu bembi walala, ŋarrakuwaynha wal'ŋu yana dhulŋuŋuna, ŋunhi ŋarrapi ŋuli marrtji maranhu‐wekamanydja nhumalanha. Nhumanydja dhuwala ŋarrakuway yana walala yolŋu'‐yulŋu, ga ŋarrapi nhumalaŋgu yana Waŋarr Godtja.” Ga bitjarra ŋayi Garray waŋananydja.




































Yo, ḻakaraŋanydja ŋarrakalaŋuwa yolŋu'‐yulŋuwanydja Yitjuralpuŋuwanydja dhuwala dhäruktja gam'. “Dhuwalanydja dhäruk ŋarrakuŋu ŋunhi ŋarranydja Gunhu' Waŋarr. Ŋunhi ŋarra yurru roŋinyamarama nhumalanha balayi nhumalaŋgalay wäŋalili, yaka waŋiya märr‐winya'yurranydja biyakanydja gam', ‘Godthunydja ŋanapurrunha walŋakuŋala, liŋgu ŋanapurrunydja dhuwala dhuwurr‐ŋamakurru' ŋunhi yolŋu walala.’ Yaka waŋiya biyakayinydja, liŋgu nhumanydja yaka dhuwurr‐ŋamakurru', yätj yana. Ŋunha wiripuŋuranydja wäŋaŋura yolŋuyu walalay liŋguna nhäŋalana nhumalaŋgu ŋunhiyi dhuwurr‐yätjtja, bala walala yukurra waŋanydja ŋarranhana yätj‐ḻakaramanydja. Yurru ŋarranydja yurru märrama walŋakuma warray nhumalanha Yitjuralpuyŋunhanydja, märr yurru yolŋuyunydja walalay nhäma, ŋunhi ŋarranydja ḏarrtjalk ŋarra God, ganaŋ'thun yukurra ŋuliŋuruyi yätjŋurunydja, bala walala yurru wokthunna märr‐yiŋgathirrina ŋarranha yäkunydja.
Yo, ŋarrapinydja yurru milkunharamirrina ŋarranhawuynydja ŋarra bukmakkalana bäpurru'wala yolŋu'‐yulŋuwala, märr yurru walala nhäma nhumalaŋgalana, ŋunhi ŋarrapi ḏarrtjalktja wal'ŋu Waŋarr, ga yakana yurru yätj marrtji galkithirrinydja ŋarrakala.
Yo, walala yurru marŋgiyirri ŋunhi ŋarranydja Waŋarr Garray, ŋunhi ŋarranydja yurru nhumalanha dhawaṯmarama birrka'mirriŋuru yana wäŋaŋurunydja, bala gäma nhumalanha roŋinyamarama nhumalaŋgalaynha wal'ŋu wäŋalili.
Ŋarra yurru bikpikthundja nhumalaŋgala ḏarrtjalknha ŋunhi gapunydja, warrpam'thun yana ŋarra yurru ḏarrtjalkkumanydja nhumalanha ŋayaŋuna, ga yakana biyapulnydja nhuma yurru ḏukṯukthirri wiripuŋuwunydja waŋarrwu ŋula nhäku maḏayin'kunydja malaŋuwu, ga yaka biyapul nhuma yurru djäma ŋula nhä yätjtja.
Ŋarranydja yurru wekama nhumalaŋgu yuṯana wal'ŋu ŋayaŋu, ga yuṯana yana ŋarra yurru nherraṉ walŋanydja nhumalaŋgala, ŋunha ŋayaŋulilinydja djinawa'lilinydja. Yo, ŋayaŋunydja nhuŋu mirithirrina ḏälnha, balanyarana biyaku ŋuli guṉḏa, yurru ŋarranydja ŋunhiyi yurru djaw'yunna, bala nherraṉdja ŋarra yurru nhumalaŋgala yuṯana wal'ŋu dhikana walŋamirrina ŋayaŋu, märr yurru nhuma yukurra bitjanna liŋguna dhäruktja märramana ŋanya Garraynha.
Yo, ŋarra yurru nherraṉ ŋarrakuwaynha ŋarra Walŋana Birrimbirr ŋunha nhokala wal'ŋu djinawa'lilinydja ŋayaŋulili, bala nhe yurru yukurra marrtjinydja ŋuliwitjanna liŋguna ŋarrakiyingalana dhukarrkurru, ga ŋayathama nhuma yurru baṯ bitjan ŋarrakuwaynha yana rom malanha, bukmakkuma yana. Bitjanna liŋguna nhuma yurru yukurra djämanydja ŋunhina liŋguna ŋunhi ŋarrapi ḻakarama yukurra nhumalaŋgu.
Bala nhuma yukurra yurru nhinana ŋunhiliyina wäŋaŋura ŋunhi ŋarrapi wekaŋala nhumalaŋgalaŋuwu märi'muwu ŋäthili. Nhumanydja yurru ŋunhi ŋarrakuwaynha yana miṯtji yolŋu walala, ga ŋarra yurru nhumalaŋgu Waŋarr God.
Ŋarra yurru nhumalanha dhawaṯmaramanydja ŋuliŋuruyi nhumalaŋgalaŋuŋuru yätjŋurunydja dhuwurrŋuru ga gatjaḻŋuru, ga yakana yana biyapulnydja nhuma yurru djäma ŋunhiyi djarrpi'.
Yo, ŋathanydja yurru ŋuthan mirithirrina dhikana wal'ŋu ḻatju'thirrina, ga ḻukanydja nhuma yurru, bala märr‐bakthunna ŋuriŋinydjayi, ga yakana ŋayi yurru biyapul ŋunhiyi wäŋa baṉḏanydhirri ga räwakthirri, ŋathamiriwyirrinydja.
Bala nhuma yurru guyaŋirri balayi roŋiyirrina ŋunhi nhaltjana nhuma ŋuli yukurranha djäma yätj ŋäthili, bala nhuma yurru waŋanydja bitjanna, ‘Ŋilimurruŋguwaynydja ŋunhi gatjaḻ yätjnha gal'ŋu yanana,’ bitjanna yurru, bala yurru nhuma gorana ŋuriŋiyinydjayi djarrpi'yunydja romdhu ŋunhi nhuma yukurrana ŋäthili djäma bitjarrayi.
Biyaka goriyana ŋurikiyinydjayi nhokalaŋunydja nhe romgu ga gatjaḻwu. Yuwalk yana ŋarra yurru nhumalanha walŋakumanydja yuṯakumanydja, yurru yaka ŋarra yurru ŋunhi walŋakumanydja nhumalanha yana märr‐ŋal'yunarawu nhumalaŋguwaynydja. Ŋarranydja yurru nhuna djäma yuṯakumana dhikana, ḏarrtjalkkuma wal'ŋu, märr yurru nhumalanha yolŋu'‐yulŋuyunydja nhämana, bala dharaŋanna yurru, ŋunhi nhäyinyara ŋarranydja, ḏarrtjalk wal'ŋu, bala walala yurru märr‐ŋal'yunna ŋarrakuwaynha. Dhuwalanydja dhäruk ŋarrakuŋuway, ŋunhi ŋarra Garray wal'ŋu dhuwalayinydja nherrara.” Ga bitjarra ŋayi Garray waŋananydja.
Ga biyapul ŋayi Garray waŋana, “Yo, ŋulinyaramirriyunydja ŋunhi ŋarra yurru ḏarrtjalkkuma nhumalanha, märr yurru nhuma yakana biyapulnydja djäma bitjandhiyi yätjkuma, märr nhuma yurru nhina yukurra ŋunhilina nhumalaŋgalaynha wal'ŋu wäŋaŋura, ga biyapul nhuma yurru buṉbunydja ŋunhiyi malanha buḻŋu'kunharawuynydja dhuḻ'yundhi balayi dhärranhamaramayi.
Dhiyaŋunydja‐wala nhumalaŋgu wäŋa yukurra dhärra yätjnha ŋanyana dhikana wal'ŋu dhukun'‐mäypamirrina, yurru ŋulinyaramirriyunydjayi ŋunhiyi wäŋa yurru dhika dhapirrkthirrina, ḻatju'yirrina dhikana ŋatha‐mäypamirriyirrina.
Bala yurru walala ŋuriŋi yolŋuyunydja walalay nhäma, bala waŋa yurru bitjanna, ‘Way, nhä dhuwalanydja wäŋa ḻatju'na, ŋanyana dhika ŋiniya! . . . dhapirrknha. Dhuwala ŋunhi ŋäthilinydja wäŋa ḏaw'‐ḏawyunaraŋga, dhukun'‐mäypamirriŋga, räwak muka, ga dhiyaŋunydja‐wala dhuwala wiripuŋuyirrina, dhapirrkthirrina dhikana wal'ŋu, balanyarana biyaku ŋuli ḻatju' dhika ŋanya gärul,’ bitjanna walala yurru waŋa.
Yo, ŋuruŋu ŋunhi mulkuruyunydja yurru nhämana ŋunhiyi ṉirryunna, bala walala yurru dharaŋanna ŋunhi ŋarrapi ŋuli Garrayyu gaŋgathinyamirriyama yuṯakumanydja ŋunhiyi wäŋanha ŋunhi yukurrana dhärrana baḏuwaḏuyunara. Ŋarrapi dhuwala Garrayyu dhawu'mirriyaŋalanydja bitjarrayi, ga yuwalk yana ŋarra yurru djämanydja bitjandhiyi.”
Yo, ŋayi Garray waŋananydja bitjarra, “Galkunna ŋarra yukurra dhuwala ŋarrakalaŋuwunydja ŋarra yolŋu'‐yulŋuwu, walala yurru ŋunhiyi waŋanydja ŋäŋ'thun guŋga'yunarawuna ŋarranha, bala ŋarranydja yurru djämana‐yana, goŋmirriyamana yurru walalanha, ga dhäŋuru ŋuliŋuruyinydja ŋunhiyi wäŋanydja yurru dhika dhapirrkthirrina biyapul, ga wäyin malanha yurru ŋuthan miṯtji‐guḻku'yirrina, ga wäŋa ŋunhiyi yurru biyapul birrŋ'thun yolŋu‐mäypamirriyirri dhika wal'ŋu. Bala walala yurru marŋgiyirrina dharaŋanna, ŋunhi ŋarranydja ŋarrapi Garray God.” Ga bitjarra ŋayi Garray waŋananydja.
<range>
Yo, waŋganymirrinydja Garray marrtjina, bala ŋayi mulkanana ŋarranha, bala ŋayi djaw'yurrunanydja ŋarranha, bala nherrara ḻaparra'lilina dhikana wäŋalilinydja. Yo, ŋunhiyi wäŋanydja gungaŋala warrpam' dhika ŋuriŋi mäḏirriny'thunydja ŋarakayunydja malaŋuyu, birrka'mirrina walala marrtjina ŋorrananydja ŋunhiyi ŋarakanydja.
Yo, ŋayi Garrayyu ŋarranha gäŋala marrtjina, ŋarranydja yukurrana marrtjinana ŋuliwitjarrayi ŋarakakurrunydja malaŋukurru; nhäŋalanydja ŋarra marrtjina mirithirri warray dhika guḻku' warray, biyapul warray wal'ŋu, yurru warrpam' ŋunhi yulŋunydja baṉḏany, räwak yana ŋarakanydja, walŋamiriw.
Bala ŋayi waŋana ŋarrakala, dhä‐wirrka'yurruna bitjarra, “Way yolŋu, dhuwalanydja ŋuli ŋaraka biyapul walŋathi?” bitjarra ŋayi Garraynydja. Ga ŋarranydja buku‐wakmaraŋala waŋana balanydja bitjarra, “Garray, waŋganynha nhepina marŋginydja dhiyakuyi.”
Bala ŋayi waŋana ŋarrakala bitjarrana, “Waŋiya ŋunhiyi ŋarakanhanydja mäḏirriny'nhanydja malaŋunha, waŋiya biyaka, ‘Nhuma ŋaraka malanha mäḏirriny', ŋäka dhuwala dhäruk Garraynha.
Garraynydja yukurra waŋa nhumalaŋgu, dhiyaku walalaŋgu ŋarakawunydja bitjan gam'. Ŋarranydja yurru ŋir'yunna nhumalaŋgala, ga ŋarraku ŋirny'tja yurru gulŋiyirrina‐wala yana nhumalaŋgala, ga nhumanydja yurru walŋamirrina ḏurryundja.
Ŋarra yurru nherraṉ nhumalaŋgala gurrkurrnha malanha, ga ŋanak, ga barrwaṉ'mirriyamana ŋarra yurru nhumalanha yulŋunydja, bala nhuma yurru rumbalyirrina yolŋuthirrina. Bala ŋarra yurru ŋir'yunna nhumalaŋgala; ŋarrakuway ŋarra yurru walŋana gulŋiyinyamarama nhumalaŋgala, ga nhumanydja yurru walŋathirrina ḏurryunna. Bala nhuma yurru marŋgiyirrina, ŋunhi ŋarranydja ŋarrapi Garray God.’” Ga bitjarra ŋayi Garray waŋananydja yukurrana.
Bala ŋarra waŋananydja ŋuriki ŋarakawunydja malanyŋuwu ŋunhi yana liŋgu dhäruktja ŋunhi ŋayipi ŋarrakala waŋana ḻakaranharawu waŋanharawu, ga dhunupana ŋarra ŋäkulanydja rirrakaynha, walala marrtjina waŋgany‐mana'manapanmina rirrakaymirriyinana, giṯthu'‐giṯthurrunana marrtjina dhambay‐mana'‐manapanminana, ga dhä‐manapanminanydja walala marrtjina ŋunhiyi ŋarakanydja malanha dhapirrk yana dhunupa'ŋulili dhaḻakarrlilinydja.
Bala ŋarra nhäŋalana yukurrana ŋunhinhayi malaŋunha ŋarakanhanydja, bala ŋarra nhäŋala ŋunhiyina gurrkurrnha, ga biyapul barrwaṉ'thu marrtjina monyguŋala ŋunhiyi, yurru rumbalnydja malanha ŋunhiyi ŋorrananydja marrtjina munatha'ŋuranydja ŋunhili walŋamiriw yana, liŋgu bäyŋu muka yana walalaŋgala ŋunhi ŋirny'tja.
Ga biyapul ŋayi waŋana ŋarrakala bitjarra, “Way yolŋu, waŋiya ŋuruku watawu ya', biyaka waŋiyanydja gam'. Garraynydja Godtja waŋana nhokala watawala, nhe yurru marrtjinydja birrka'mirriŋuru yana, bala nhe yurru ŋir'yunna dhiyakalanydja malaŋuwala ŋunhi rakunymirri dhuwala rumbal ŋorra marrtji, märr yurru walala walŋathirrina yukurra.”
Bala ŋarra waŋanana ŋuriki watawunydja ŋunhi yana liŋgu ŋupanayŋu dhäruk ŋunhi ŋayi Garrayyu ŋarrakala ḻakaraŋala waŋanharawu. Ga dhunupana yana ŋunhiyi watanydja marrtjina gulŋiyinana ŋunhiwalayinydja rumballilinydja malaŋulili rakunymirriwalanydja, bala walala walŋathinana marrtjina. Bala walala gaŋga'‐gaŋgathinana ŋunhiyi malanha, walŋamirrina dhika dhärrana marrtjina ŋula nhämunha'na, bena miṯtji dhärrana, bitjarrana bitjan waŋgany miṯtji miriŋu.
Bala ŋayi waŋana biyapul Garray bitjarra, “Ŋarrakunydja yolŋu walala Yitjuralnydja miṯtji balanyarayi, bitjan dhuwalayi ŋaraka malanha. Walala ŋuli waŋa walalanhawuy walala bitjanmirri, ‘Ŋilimurrunydja dhuwala bitjan räwaknha ŋarakana, walŋamiriwnha. Yakana ŋilimurru yurru biyapul nhina walŋamirri yukurra,’ bitjanna walala ŋuli waŋa.
Yurru ḻakarama nhenydja yurru ŋuripa yolŋu'‐yulŋuwanydja ŋarrakalaŋuwa biyakayina gam'. Garraynydja ŋilimurruŋgu waŋana bitjarra, ‘Ŋarra yurru ḻapmaramana ŋunha molunydja malanha nhumalaŋgu, bala nhuma yurru dhawa‐yawaṯthunna beŋuruyinydjayi walŋamirrina dhikana wal'ŋu, bala ŋarra yurru roŋinyamaramanydja balayi nhumalanha ŋunhiwalayi wäŋalili Yitjuralliliyi.
Bala nhuma yurru yuwalkkumana yana wal'ŋu marŋgiyirrinydja ŋarraku, ŋunhi ŋarranydja ŋarrapi yana Garray God.
Yo, yuwalk yana ŋarra yurru ŋarrakuway ŋarra walŋanydja nherraŋ nhumalaŋgala ŋayaŋulilinydja, bala nhuma yurru walŋathirrina, bala nhuma yurru wäŋa‐roŋiyirrina ŋunhiwala nhumalaŋgalaynha wäŋalili, ŋunhi ŋarrapi nhumalaŋgu wekaŋala. Bala nhumanydja yurru marŋgiyirrina, ŋunhi ŋarrapi yana Garrayyu wal'ŋu djämanydja bitjarrayi, ŋunhi yana liŋgu ŋunhi ŋarra dhawu'mirriyaŋala nhumalanha ŋäthili. Yo, ŋarra bitjarrayi dhawu'mirriyaŋalanydja nhumalanha, ga yuwalk yana ŋarra yurru djämanydja bitjandhi.’” Ga bitjarra ŋayi Garray waŋananydja.
Ga biyapul ŋayi Garray waŋana ŋarrakala bitjarra,
“Yolŋu, märraŋa dhuwali märrma' dharpa maṉḏanha, bala yäkuna wukirrinydja dhipali maṉḏaŋulili; waŋganylilinydja wukirri Djudanha miṯtjinha, ga wiripulilinydja dharpalili nhe yurru wukirri ga Yitjuralnha yäku miṯtjinha.
Yo, märraŋa dhuwali dharpanydja maṉḏanha, bala waŋgany‐manaparrana maṉḏanha buku ga buku goŋlilinydja, märr yurru maṉḏa djan'ku yana bitjan waŋganynha rumbalnydja.
Ga walala yurru yolŋu'‐yulŋuyunydja dhä‐wirrka'yun bitjanna, ‘Nhä dhuwaliyinydja mayali'?’ bitjanna yurru.
Ga nhenydja yurru ḻakarama bitjan, ‘Godthunydja yurru märrama ŋunhi märrma'nha miṯtjinha, Djudanha ga Yitjuralnha, ga walalanydja yurru ŋunhi goŋŋuranydja nhanukalana, bitjan waŋganynha miṯtjinydja.’
“Yo, mukthurra yana mulkiya yukirriya ŋunhiyi dharpanydja maṉḏanha goŋdhunydja nhokalay nhe, ga milkuŋa ŋuripa yolŋu'‐yulŋuwanydja,
ga ḻakaraŋa walalaŋgu biyakana, gam'. Garrayyu yurru marrtji märrama nhanŋuwaynydja ŋayi yolŋu'‐yulŋunha birrka'mirriŋuru yana wäŋaŋurunydja malaŋuŋuru, bala ŋayi yurru gäma roŋinyamaramana ŋunhiwalayina walalaŋgalaynha walala wäŋalili yirralkalili,
bala ŋayi yurru dhä‐manapandja walalanha, dhambay‐manapanna waŋganygumana, märr walala yurru nhina yukurra waŋganyŋurana yana, waŋganynha miṯtji nhanukalana goŋŋura. Ga waŋganynha ŋayipina yurru buŋgawanydja ŋurikiyi walalaŋgu bukmakku yana, ga yakana biyapulnydja walala yurru nhina ganaŋ'thunara barrku'‐barrkuwatj.
Yakana biyapul walala yurru yukurra buku‐ŋal'yun waŋarrwu djämawuy goŋbuywunydja, yakana walala yurru biyapul yukurra baḏuwaḏuyunmirri ŋuriŋi be raŋgayunydja, ŋunhi ŋarra yukurra ŋapa‐nherraṉmirri nyinyaŋdhun ŋurikiyi. Yakana biyapulnydja walala yurru djäma yätjkuma, liŋgu ŋarrapi yana walalanha yurru walŋakumanydja be nhäŋurunydja dhawaṯmarama milnyaŋ'mirriŋurunydja romŋuru. Bala ŋarra walalanha yurru ḏarrtjalkkumana, märr yurru walalanydja ŋarrakuwaynha gal'ŋu yolŋu walala, ga ŋarra yurru walalaŋgu Waŋarr God.
“Yo, nhinanydja walala yurru yukurra waŋganynha yana miṯtjinydja, ga ŋarrakuna yurru ŋunhi yolŋu djämamirri buŋgawanydja walalaŋgu, ŋunhinayi ŋunhi ŋayinydja balanyarayi bitjan märi'mu nhumalaŋgu Daypit yäku. Bukmakthuna walala yurru dhäruktja yukurra märrama ŋarranha, ga nhinanydja walala yurru ŋarrakalaynha yana wal'ŋu romŋuranydja.
Bala walala yurru nhinanydja yukurra ŋunhilinayi wäŋaŋura, ŋunhi ŋarra wekaŋala ŋarrakalaŋuwala djämamirriwala Djaykupkala; walalana yurru yukurra nhina ŋunhiliyinydjayi ga walalaŋgu yumurrku', gupaḏalnha‐wala yana yurru. Ga ŋayinydja ŋunhinydja ŋarraku djämamirrinydja yolŋu walalaŋgu yurru buŋgawana gal'ŋu gupaḏalŋuwuna‐wala yana.
Ŋarranydja yurru dhawu'na walalaŋgala nherraṉ, märr walala yurru nhina yukurra ŋayaŋu‐wurrkurrum'thirrina dhikana wal'ŋu, marimiriwnha, mäwaya'na yana, bala ŋuthandja walala yurru bena‐yana gal'ŋu miṯtjinydja.
Ga ŋarrapinydja yurru nhina yukurra wäŋaramana ŋunhili walalaŋgala ṉapuŋga' yana dhika wal'ŋu. Ŋarrapi yurru Godtja walalaŋgu, ga walalanydja yurru yolŋu walala ŋarrakuwaynha yana.
Yo, bitjanna liŋguna ŋarrakunydja yukurra yurru Buṉbu dhärra ṉapuŋga'na yanana wal'ŋu ŋarrakalaŋuwalana yolŋu'‐yulŋuwala, bala yurru ŋuruŋu ŋunhi yolŋuyu walalay ŋunhi walala yaka marŋgi ŋarraku, walalanydja yurru nhämana, bala marŋgiyirrina, ŋunhi ŋarrapi Garrayyu djarr'yurruna Yitjuralnhanydja miṯtjinha, märr yurru walalanydja ŋarrakuwaynha walala yana gal'ŋu, dhulŋuŋuna yolŋu walala.” Ga bitjarra ŋayi Garray waŋananydja yukurrana.




















































Yo, ŋarranydja yukurrana nhinana ŋunhala barrku wäŋaŋura yäkuŋura Bapilun, ŋurikala walalaŋgala nhinananydja ŋarra yukurrana ŋunhi walalanha djaw'‐djawyurruna yukurrana Bapilunbuyŋuyu miriŋuyu beŋuru Djurutjalamŋuru.
Waŋganymirrinydja waluyu Garray marrtjina, bala mulkanana ŋayi ŋarranha, bala ŋayi garrwarkuŋalanydja dhawuṯmaraŋala ŋarranha, bala gäŋalana yukurrana ŋunhana wäŋalili Yitjurallilina ŋarakalili. Yo, maŋutji‐yurthinyarayunydja ŋuriŋiyi ŋarranha ŋayi gäŋalanydja, bala nherrara bukulilina ŋunhana, ga ŋuliŋuruyi bukuŋurunydja wäŋaŋuru ŋarra nhäŋala buṉbu‐mäypamirrina dhikana wäŋa.
Ga biyapul ŋayi mel‐warryurruna ŋarranha Garrayyu galkithaŋala ŋunhiwalayi wäŋalili, bala ŋarra nhäŋala yolŋunha, ŋayi yukurrana dhärrana galki dhurrwaraŋura wal'ŋu Buṉbuŋura Garraywala ŋunhili, yurru rumbalnydja ŋayi ŋunhi djaḻkarr'yurrunana yukurrana djingaryurrunanydja, ga goŋdhunydja ŋayi yukurrana ŋayathaŋala be nhä djaka'‐nhänharawuy girri'.
Bala ŋayi Garray waŋana ŋarrakala bitjarra, “Nhäŋanydja bulnha biyaka ŋamathaŋa wal'ŋu marrtjiya yana bukmak ŋunhi nhä ŋarra yurru marrtji milkuma nhokala. Ŋarranydja nhuna dhuwala gäŋala lilinydja dhipalanydja, märr nhe yurru marŋgiyirri, märr yurru nhe marrtji dhipuŋurunydja roŋiyirri, ga ḻakaramana Yitjuralwanydja bäpurru'wa miṯtjiwa nhä ŋunhi nhe nhäŋala marrtjina, warrpam' yana.” Ga bitjarra ŋayi Garray waŋananydja. Yo, nhäŋalanydja ŋarra yukurrana ŋunhiyi Buṉbunydja Garraywu ḻiw'maranhara gunganharanydja ḻoḻuwuynydja, bala ŋayinydja ŋunhiyi ḏarramunydja marrtjina, bala ŋayi djaka'‐nhäŋalana yukurrana ŋunhiyi Buṉbu ga ḻoḻu ŋunhi. Ga biyapul ŋayi marrtjina, ga djaka'‐nhäŋala ŋunhi dhurrwaranydja gal'ŋu Buṉbuwuy, ga dhurrwaraŋuru ŋuliŋuruyinydjayi ŋayi djaka'mirriyaŋala ŋunhiyinayi Buṉbunha, warraŋul ŋunha ga djinawa'. Yo, djaka'‐ŋupara ŋayi marrtjina ŋuriŋi girri'yunydja djinawa' malanha dhaḻa'‐dhaḻakarr ga dhurrwara malanha, bukmak yana ŋunhi Godku Buṉbunydja, ga maḻŋ'maraŋalanydja ŋayi ḻatju' warray dhika, dhapirrk warray yana, bukmak warray.



























































































Ga dhurrwaraŋuru ŋuliŋuruyinydjayi ŋayi garr'yurruna ŋarranha bitjarra bala gali'lili dhimurru'lili, ŋarra yukurrana dhärrananydja galki dhurrwaraŋura ŋunhili ḻoḻuŋura yana.
Ga ŋuliŋuruyinydja ŋarra nhäŋala biyapul'nha dhikana djarraṯawun'tja, ŋayi yukurrana marrtjina lili Godnha ŋayipina nhanukalay ŋayi djarraṯawun'thunydja; marrtjinanydja ŋayi yukurrana ŋuliŋuru dhimurru'ŋuru, ga rirrakaynydja nhanŋu ŋunhi balanyarana bitjan ḏowu dhaḻawan biyapulnha wal'ŋu, ga ŋunhiyi wäŋanydja birrka'mirri ḻiw'marama djäriyuna dhika bathara, warrpam'nha djarraṯawun'kuŋala.
Ŋarra nhäŋalanydja ŋunhi, bala bukunydja‐djaw'yunminana, bala ŋarra galkinana yana bukunydja ŋunha munatha'lilina, ga yana liŋgu ga djarraṯawun' ŋunhiyi djuḻkthurruna. Marrtjinanydja ŋayi yukurrana ŋunhiyi, ga gulŋiyina ŋuliwitjarrayi dhurrwarakurru, bala ŋunhana‐wala gulŋiyina djinawa'lilina wal'ŋu Buṉbulilina Godkalana ŋunhana.
<range>
Ga dhurrwaraŋuru ŋuliŋuruyinydjayi Godkala Walŋayu ŋuriŋi Birrimbirryu gaŋgathinyamirriyaŋala dhawuṯmaraŋala ŋarranha, bala gäŋalana yukurrana balayina ŋunhiwalayina Buṉbulili Godkalana, warraŋullili wal'ŋu ŋunhi nherrara. Bala ŋarra ŋuliŋuruyinydja nhäŋala ŋunhiyi Buṉbunydja djinawany'tja wal'ŋu, biyapulnha wal'ŋu dhaŋaŋnha nhanŋu djeŋarrany'tja ḻatjuny'tja Garraywu.
Ga ḏarramunydja ŋunhiyi yukurrana dhärrana ŋarrakala galki gali'ŋura, bala ŋarra ŋäkula rirrakaynha ŋanya Garraynha, ŋayi waŋananydja yukurrana ŋarrakala beŋuruyi Buṉbuŋuru bitjarra, “Yolŋu, dhuwalanydja gay' wäŋa ŋarraku nhinanharamirrina wal'ŋu, ga bitjandhi liŋgu ŋarra yurru ḻuku‐wurrumanydja yukurra dhiyala wäŋaŋura. Yo, nhinanydja ŋarra yurru wäŋaramana yukurra dhiyalayina ŋarrakalaŋuwalana miṯtjiwala yolŋu'‐yulŋuwala Yitjuralpuyŋuwalana gupaḏalnha‐wala yana. Yakana yurru biyapul Yitjuralyu yolŋu'‐yulŋuyu ga walalaŋgala ŋurru'‐ŋurruŋuyu djäma yukurra dhuwurr‐yätjtja malanha; yakana yana biyapulnydja walala yurru yukurra buku‐ŋal'yun wiripuŋuwunydja waŋarrwu, ga baḏuwaḏuyun dhuwalayi ŋarrakunydja Buṉbu ŋuriŋiyinydja ŋula nhäyu maḏayin'thunydja malaŋuyu, bäyŋuna yana.
<range>
Ŋäthilinydja ŋunhinydja ŋuriŋiyi nhumalaŋgala ŋurru'‐ŋurruŋuyu guyaŋina yanapi ŋarranydja ŋula nhä, balanyara bitjan dhiyakuy munatha'wuy waŋarr, bala walala nherrara maḏayin' be dharpa malanha, bala buku‐ŋal'yurruna yukurrana ŋurikiyina be nhäkuna wiripuŋuwuna waŋarrwu ŋarrakalana galkina wal'ŋu ŋunhili Buṉbuŋura. Ŋarranydja dhuwala ḏarrtjalk warray wal'ŋu God Waŋarr, yurru walalanydja ŋunhi ŋarranha ŋuli yolŋu'‐yulŋuyunydja nhäŋiniŋ'‐ḻakaramana, liŋgu ŋuriŋi walalaŋgalay be nhäyuna yätjthuna dhuwurryu djämayu, ga dhiyakuyina märrwu ŋunhi ŋarra ŋaramurryinanydja walalaŋgu, bala baḏuwaḏuyurrunana walalanha.
Ga ŋunhi walala yurru ganan gupaḏalkuma wal'ŋu ŋunhiyi waŋarrnha wiripuŋunha, ḏupthun wal'ŋu be nhä maḏayin'nhanydja dharpanha malaŋunha ŋula nhänha, bala ŋarrapinydja yurru nhinana yukurra walalaŋgala gupaḏalnha‐wala.”
Bala ŋayi Garray waŋana biyapul bitjarra, “Yolŋu, lakaraŋa ŋuripa ŋarrakalaŋuwanydja yolŋu'‐yulŋuwa Yitjuralpuyŋuwanydja nhäyinyara dhuwala gay Buṉbu ŋarrakunydja, ga nhäyinyara rom ŋarraku dhiyaku Buṉbuwu, märr yurru walalanydja gorana walalaŋgalay ŋuriŋi be nhäyunydja romdhu, bala ŋanydjaḻa'yunna, gonha'yunna gupaḏalnha‐wala yana. Wukirrina yana yulŋunydja dhuwalayi djorra'lilina, märr yurru walala nhämana, bala mulka baṯ bitjanna dhuwalayi ŋarraku romdja, bukmakkumana yurru.
<range>
Yo, dhuwalanydja Buṉbu ŋarrakunydja mirithirri wal'ŋu dharrpal yana, ga ŋunhayi bukukurru ḻiw'marama balanyarayi liŋgu dharrpalyi, ḏarrtjalk yana bitjan ŋarrapi. Ga dhuwala ŋarraku ŋunhi romdja gam'. Yakana yurru ŋula yol moy'mirrinydja galkithirri marrtji ŋarrakala; ŋunhina liŋguna marrtji yurru galkithirrinydja ḏarrtjalknha yana wal'ŋu.” Ga bitjarra ŋayi Garrayyu ḻakaraŋalanydja ŋarrakala.


















Yo, mukthurruna yana ŋarra yukurrana nhäŋala ŋunhiyi yulŋunydja mel‐yurthina, ga ŋuriŋi ḏarramuyu gäŋala ŋarranha marrtjina, bala nherraranydja ŋayi ŋarranha galki dhurrwaralilina ŋunhiwala Buṉbulili. Dhärrananydja ŋarra yukurrana, bala ŋarra nhäŋalana ŋunhiyi Godku Buṉbunydja biyapul warray dhika wal'ŋu nhanŋu djeŋarrany'tja, warrpam' warray dhaŋaŋ dhika monyguŋala, liŋgu Godnha yana ŋayipina yukurrana nhinana djinawany'tja ŋunhili Buṉbuŋura. Ŋarra galkina bukunydja ŋunha munatha'lili,
bala Garray waŋana ŋarrakala bitjarra, “Yolŋu, nhäŋanydja marrtjiya gurrum'thurra, ga mäkiri'‐witjurra nhaltjan ŋarra yurru waŋa marrtji nhokala. Yo, ḻakarama ŋarra yurru rom‐ḻakarama nhuŋu yulŋunydja dhiyakuyyi Buṉbuwuy, märr yurru nhepinydja marŋgiyirri yol yurru yolŋu gulŋiyirri dhipalayi dharapullili, gumurr‐walkithirri Godkala, ga nhäyinyara yolŋu yurru yaka gumurr‐walkithirri Godkala.
“Yo, ḻakaraŋa ŋuripa yolŋu'‐yulŋuwa Yitjuralpuyŋuwanydja, raypirri'‐waḏatjmirriwanydja ŋuripa biyakana, ‘Nhuma yukurrana djäma be nhäna yana yätjnha wal'ŋu romdja, ga yakana biyapulnydja ŋarra yurru waŋa bitjan, “Bäythi,” bitjan.
Nhumanydja gäŋala lili ŋarrakala dhipalayina Buṉbulili ŋunhiyinha walalanha dhuwurr‐yätjmirrinha warray, ŋunhi walala yaka ḏukṯukthirri yukurra malthunarawu ŋarraku. Yo, ŋunhiyi dhäruk‐märranhamiriwnydja walala ŋunhiliyi ŋarrakala buṉbuŋura ŋulinyaramirriyunydja ŋunhi nhuma ŋuli mundhurr‐wekanha yukurranha ŋarraku ŋatha malanha, ga gulaŋ‐wanḏinyamaranha nhuma ŋuli wäyinnha gulaŋ, ga ŋuriŋiyinydja nhuma bitjarra bakmaraŋala dhawu'‐nherraṉminyarawuy ŋunhi ŋarraku.
Yo, ŋarranydja nhumalaŋgala wekaŋala goŋlili ŋarrakuwaynydja ŋarra ŋunhi ḏarrtjalktja rom malanha, dharrpalnydja ŋarrakuwaynydja, yurru nhumanydja yaka warray djäka ŋamathaŋala ŋarrakalaŋuwu, yana warray nhumanydja wekaŋala ŋunha mulkuruwala warray yolŋu'‐yulŋuwala, ŋunhi walala yaka marŋgi ŋarraku, ŋurikalayi warray nhumanydja dhayuŋara.
Yo, yakana yana yurru ŋunhinydja yolŋu walala dhäruk‐märranhamiriwnydja walala galkithirri marrtji ŋarrakalanydja, ŋunhina liŋgu ŋarrakuwaynha wal'ŋu yolŋu walala yurru gulŋiyirri ŋunhiwala ŋarrakalanydja wal'ŋu Buṉbulili.’” Ga bitjarra ŋayi Garray waŋananydja.

































































































































Yo, Djuwakimdja buŋgawa ŋayi Djudawuynha, yurru yana ŋunhi ḻurrkun'ku dhuŋgarrawunydja nhinanharawu nhanŋu, ga ŋayinydja Bapilunbuyŋuyunydja buŋgawayu yäkuyu Nipukanitjayunydja yänguŋala miriŋunha warray, mirithirri warray guḻku'nha bala Djurutjalamlilinydja, bala walala nyäṉ'thurrunanydja, bala ḻiw'maraŋalana yana ŋunhiyi ḻoḻunydja gungaŋalana.
Yo, ŋayi Garrayyunydja yakana walalanha guŋga'yurruna ŋunhiwalayinydjayi, liŋgu yaka walala bilyurruna ŋapa‐wekaŋala ŋuriki walalaŋgalaŋuwu yätjkunydja romgu. Yo, ŋunhinydja miriŋunydja gulŋiyina‐wala yanana ŋunhiwalayi ḻoḻulilinydja, bala mulkanana ŋunhi buŋgawanhanydja ga wiripu‐guḻku'nha, ga bitjarrayi liŋgu walala djaw'‐djawyurruna ŋanya dhika dhapirrkmirrinydja banikin' malanha ŋuliŋuru Godkala Buṉbuŋurunydja. Yo, ŋunhiyi banikin' malanha dhulŋuŋu ŋunhiyi Godku nhanŋuway ganaŋ'maranhara ŋorrana yukurrana ŋunhili Buṉbuŋuranydja, yurru walalanydja ŋunhi Bapilunbuyŋuyunydja märraŋalana djaw'‐djawyurrunana walalaŋgalaynha wäŋalili, bala nherra'‐nhirrara walalaŋgalaynha walala waŋarrwala buṉbulili.
Yo, ŋuriŋi buŋgawayu Bapilunbuyŋuyunydja ḻakaraŋalana ŋurikiyi ŋurruŋuwunydja nhanukalaŋuwu ŋayi djämamirriwu, waŋana bitjarra, “Nhenydja yurru djarr'yurra ḏarramuwurrunha yuḏayuḏanha yana ḻatju'mirrinha dhika wal'ŋu, ḏäwalamirrinha yana gal'ŋu, ga ḻiya‐djambatjmirrinha yana nhe yurru djarr'yundja, märr yurru walala marŋgiyirri ŋilimurruŋgalayŋuwu ŋunha dhukarrwu ga romgu, märr walala yurru yukurra djämana ŋarrakuna dhiyalana ŋarrakalana buṉbuŋura. Ga marŋgikuŋa yulŋunydja walalanha dhärukkunydja ŋilimurruŋgalayŋuna wal'ŋu, märr walala yurru waŋanydja yukurra ga wukirri dhuwalana liŋguna ŋilimurruŋguwaynha yana dhäruktja.
<range>
Ga bitjan liŋgu walala yurru walu‐ŋupandja yukurra ḻuka wäyin yana ŋanak ŋunhi, ga borumdja weyika' ŋänitjiny'tja, rrambaŋi dhiyakala walalaŋgala ŋarrakalaŋuwala djämamirriwala walalaŋgala. Yo, marŋgikuŋanydja walalanha ḻurrkun' dhuŋgarranydja ŋuparra, ga yalalaŋumirrinydja dhäŋuru ŋuliŋurunydja walala yurru marrtji lili ŋarrakalana, bala ŋarra yurru walalanha djarr'yunna marrtji ŋarrakuwaynha ŋarra djämamirrinha walalanha.” Ga bitjarra ŋayi ŋunhi buŋgawanydja waŋana.
Bala ŋayi ŋuriŋi djämamirriyunydja djarr'yurrunana ŋunhiyi ḏämbumiriwnhanydja ḏarramuwurrunha miṯtjiŋuru ŋulaŋuruna Djudawuynhana walalanha, ga yäkunydja walala ŋunhi ŋayi djarr'yurrunanydja Dänyulnha ga Yananayanha, ga Mitjayilnha ga Djäriyanha, dhuwalanha walalanha.
Yurru ŋayinydja ŋuriŋinydja djämamirriyunydja buŋgawayu walalanha yäku‐nherrara wiripuna yuṯana, dhuwalana malanha yäku gam', Biltatjata ga Djaturak ga Mitjak ga Bitnikuna, dhuwalana walalanha yäku.
Ga ŋayinydja Dänyulyunydja guyaŋina bitjarra, “Ŋarranydja yurru yakana romdja dhukun'mirriyama ŋuriŋiyi wäyindhu ŋanakthunydja ga weyika'yu ŋänitji'yunydja ŋuriŋi, ŋunhi ŋayi yurru buŋgawayunydja ŋuriŋinydja wekama ŋarraku. Yakana ŋarra yurru ŋunhiyi ḻuka.” Bala ŋayi waŋanana ŋurikala djämamirriwalanydja bitjarrana, “Wäy, ŋanapurrunydja yurru yukurra dhuwala ḻuka dhiyaŋunydja‐wala ŋatha malanha yana, ga gapu ḻukanharawunydja ga dhuwalana liŋguna.”
<range>
Yurru ŋayinydja ŋunhi buŋgawanydja djämamirri barrarinana mirithinana, bala ŋayi waŋana Dänyulwala bitjarrana, “Buŋgawayu dhuwala ŋuruŋu ŋayipi gurrunharanydja dhuwalayi ŋathanydja nhumalaŋgu, ga wäyindja ŋanaktja ḻukanharawunydja, ga weyika' ŋänitji. Ŋunhi nhuma yurru yakanydja ḻuka dhuwalayi, nhumanydja yurru ŋunhi barka'yirrina yana, ga yalŋgi'yirrina rumbalnydja. Mak ŋayi yurru ŋarranhana bumanydja murrkay'kumana.”
Bala ŋayi Dänyulnydja waŋana bitjarra, “Nhämirri nhe ŋuli yana gatjarr'yurrunydja ŋanapurrunha dhipalayi. Ḻukanydja ŋanapurru yukurra yurru ŋathanydja ga gapunydja 10 walunydja ŋupan,
<range>
ga dhäŋuru ŋuliŋurunydjayi nhe yurru nhäma'‐nhamana ŋanapurrunha marrtji, ga maḻŋ'maramanydja nhe yurru ŋanapurrunha, ŋunhi ŋanapurrunydja ḏälmirri warray wal'ŋu ŋurikala wiripu‐guḻku'walanydja, ŋunhi walala ŋuli yukurra ḻuka wäyin ŋanak ga ŋänitji weyika'.”
Bala ŋayi ŋunhiyi buŋgawanydja djämamirri yoraŋalana.
Yo, 10 walunydja ŋupara walala yukurrana ḻukananydja ŋunhiyi ŋatha ga gapu yana, bala ŋayi ŋuriŋiyi djämamirriyunydja buŋgawayu nhäŋala walalanha yuwalkthi, ŋunhi walalanydja ḏäwala warray dhika warray wal'ŋu.
Bala ŋuliŋuruyinydjayi dhurrwaraŋuru walala yukurrana ḻukana ŋunhina liŋguna ŋathana ga gapuna, ga yakana walala ḻukana ŋänitjiny'tja weyikany'tja ga ŋanaktja wäyindja, ŋunhinydja ŋunhi ŋayi buŋgawayu ŋuriŋi wekaŋala walalaŋgu ḻukanharawu.
Ga bitjana liŋgu walala ŋuli yukurranha marŋgithinyanydja ŋamathanha wal'ŋu yana dhika, liŋgu Godthu ŋayipi walalanha marŋgi wekaŋala guyaŋinyarawuy muḻkurrnydja. Ga bitjarra liŋgu ŋayi Godthu wekaŋala Dänyulwunydja mundhurr, ŋunhi ŋayi yurru mayali' ŋurikiy bukaway'wuy ḻakarama yukurra dhunupa.
Yo, ŋunhiyi ḻurrkun'tja dhuŋgarra liŋguna djuḻkthurrunana, bala ŋayi ŋuriŋi djämamirriyunydja buŋgawayu garr'yurrunana walalanha, gäŋala balayina buŋgawawalana ŋurikalana Nipukanitjawalana.
Bala ŋayi buŋgawanydja ŋunhi Giŋdja waŋanana walalanha yukurrana ŋunhiyinha malaŋunha, bala ŋayi waŋana bitjarrana, “Dhuwalana walala ḏämbumiriwnha ŋamakurruny'tja wal'ŋu yana ŋurukala wiripu‐guḻku'walanydja. Dhiyakuna walalaŋgu ŋarranydja ḏukṯuk ḏämbumiriwwuna gay yana, Dänyulwu, ga Djaturakku, ga Mitjakku, ga Bitnikuwuna, dhuwalana yurru ŋarrakunydja wal'ŋu guŋga'yunaramirrinydja walala dhiyakunydja wäŋawu.”
Yo, wiripunydja ŋayi ŋuli ŋuriŋi buŋgawayu Giŋdhu dhä‐wirrka'yuna walalanha mirithinya wal'ŋu yana ḏälyu dhärukthu buku‐ruŋinyamaranharawunydja, ga walala ŋuli wiripu‐guḻkuny'tja be marŋgimirri warray wal'ŋu, ḻiya‐djambatjmirri ga marrŋgitj dhika nhä yolŋu'‐yulŋu, yakana walala yukurrana wekaŋala dhunupa dhäruk ŋuriki buŋgawawu, yaka walalanydja marŋgi yana ŋurikiyi wirrkinydja. Ga walala ŋunhi ḏämbumiriwnydja ḏarramuwurru Yitjuralpuyŋunydja, walalanydja biyapul wal'ŋu ḻiya‐djambatjmirri ŋunhiyinydja walala ŋurikala wiripu‐guḻku'walanydja; walalanydja marŋgi bukmakku warray, warrpam'ku yana, liŋgu Godthu walalaŋgu wekaŋala ḻiya‐djambatjtja guyaŋinyarawu.
Yo, ŋayi Dänyulyunydja yukurrana guŋga'yurruna mirithinana weyinŋumirrina, weyinnha gal'ŋu yana ŋunhi buŋgawanhanydja, yana liŋgu‐u‐u, ŋayaŋgany yana‐a‐a, ga buŋgawa Burtjawuynha marrtjina, bala goŋdhu märraŋalana ŋayi Bapilundja wäŋa.
Yo, waŋganymirrinydja ŋayi buŋgawayu Nipukanitjayu bukaway'yinana, ga mirithinana ŋayi yana warwuyurrunanydja dhika wal'ŋu, yakana ŋayi ŋorrana.
Bala ŋayi djuy'yurruna dhäruknha ŋuriki nhanukalaŋuwu ŋayi ḻiya‐djambatjkuna yolŋuwu ga marrŋgitjkuna ga mangaṯa'mirriwu walalaŋgu, märr yurru walalana yukurra ḻakarama mayaliny'tja ŋurikiy bukaway'wuynydja nhanŋu.
Bala ŋayi waŋananydja walalaŋgala bitjarrana ŋunhiyi buŋgawanydja, “Way, warwuyundja ŋarra yukurra dhuwala mirithirri yana. Bukaway'yina ŋarra dhuwala nhä malanha, ga nhumanydja yurru ŋarrakala maḻŋ'maramana ḻakaramana nhä ŋunhi mayali',” bitjarra ŋayi.
Bala walalanydja buku‐wakmaraŋala waŋana nhanŋu bitjarra, “Yo, nhenydja yurru ḻakaraŋa ŋanapurruŋgala bukaway'wuy, ga ŋanapurrunydja yurru ḻakarama mayali'na ŋurikiyi.”
Ga ŋayinydja buŋgawanydja ŋunhi waŋana bitjarra, “Yaka ŋarra yurru dhuwala ḻakaramanydja ŋunhi ŋarrakuway bukawayny'tja; nhuma yurru ŋarraku ḻakaramanydja nhä ŋarra ŋunhi bukaway'yina, ga biyapul nhuma yurru mayaliny'tja ḻakarama. Ga ŋuli nhuma yurru yaka dhunupa ḻakarama wal'ŋu, ŋarranydja yurru nhumalanha bumana yana murrkay'kumana.
Ga ŋunhi nhe yurru ŋula yolthu ḻakarama bukaway, ga mayali' ŋanya ŋunhiyi bukaway'nha, ga ŋarranydja yurru rarr'yun nhumalaŋgu biyapulnha ḻatju'mirrina dhikana girri' yana, bala bukmaknha nhuŋu yurru märr‐ŋal'yundja yukurra. Ma' ḻakaraŋa ŋarrakala. Nhä ŋarra bukaway'yinanydja?”
Ga walalanydja waŋana bala ŋurikala buŋgawawalanydja bitjarra, “Way, nhepi muka yurru dhuwala ḻakaramanydja ŋanapurruŋgala bukawayny'tja nhuŋuway, ga ŋanapurrunydja yurru ḻakarama mayali'na ŋunhiyi bukaway' nhokuŋu,” bitjarra walalanydja.
Bala ŋayi ŋunhi buŋgawanydja maḏakarritjthinana walalaŋgu bitjarrana, “Nhumanydja yukurra dhuwala mayali'‐wilkthunna ŋarranha. Be muka dhuwala nhumanydja ḻiya‐djambatjmirri be yolŋu walala. Ŋarranydja yurru nhumalanha bumana dhuwala murrkay'kumana, ŋunhi nhuma yurru yakanydja ḻakarama. Ma' ḻakaraŋa ŋarrakala nhä ŋarra bukaway'yina, bala ŋarra yurru dharaŋanna ŋunhi nhumanydja ḻiya‐djambatjmirri gal'ŋu, yuwalk gal'ŋu marŋgimirri nhuma.”
<range>
Bala walalanydja buku‐wakmaraŋala bala nhanŋunydja bitjarra, “Way buŋgawa, yakana yurru ŋula yolthu yolŋuyu nhuŋu ḻakaramanydja bukawayny'tja; walalawuynha ŋunhi marŋgimirri waŋarrnha malanha ŋurikiyinydja, ga ŋunha walala barrku yulŋunydja nhinanydja yukurra, be‐wala birr, yaka dhiyalaŋumi galki ŋanapurruŋgalaynydja.”
<range>
Bala ŋayi ŋunhi buŋgawanydja mirithinana wal'ŋu maḏakarritjthinana dhikana, bala ŋayi yatjurrunana waŋananydja, “Buŋana walalanha, dhawar'maraŋana yana bukmakkuŋana, ga yakana yana yurru dhuwali walala waŋgany ŋula walŋathirrinydja.”
Yo, walala bini warrpam' muka bunhanydja walalanha dhawar'maranha, ga bitjanayi liŋgu walala bini bunhayi Dänyulnhanydja ga ḻurrkun'nha ŋunhiyi Yitjuralpuyŋunha, bäythi ŋunhi walala ŋunhilimi yakanydja ŋulinyaramirriyu ŋunhi ŋayi yukurrana buŋgawayu waŋana walalanha, “Ḻakaraŋana ŋarraku bukaway'wuynydja, nhä ŋarra bukaway'yina,” bitjarra.
Ga ŋayinydja Dänyulyunydja ŋunhiyi ŋäkula, bala ŋayi marrtjinana, bala waŋanana ŋanya ŋunhiyi buŋgawawu djämamirrinhanydja bitjarrana, “Nhäku warray dhika nhuma yurru bumanydja ŋanapurrunha?” Ga ŋayi buŋgawanydja ŋunhi djämamirri waŋana buku‐wakmaraŋala nhanŋu Dänyulwunydja bitjarra, “Yakana ŋula waŋganydhu ḻiya‐djambatjthu yolŋuyu ḻakarama yurru bukaway'wuynydja, ŋunhi ŋayi buŋgawayu bukaway'yina.”
<range>
Bala ŋayi Dänyulnydja waŋana bitjarrana, “Bulnha ŋathili, galkurra ŋe! Ŋarrana yurru ḻakarama ŋurukala buŋgawawalanydja, nhä ŋayi bukaway'yina, ga mayali' ŋurikiyi.” Bitjarra ŋayi Dänyulyunydja waŋana.
Bala ŋayi marrtjina balayi, ga waŋana ŋunhiyi ḻurrkun'nha ḏarramuwurrunha bitjarra, “Nhumanydja yukurra yurru bukumirriyama, ŋäŋ'thurra ŋanya Godnha, ŋayi yurru mel‐wuyun ŋilimurruŋgu dhiyakuyinydja; ŋayi yurru ḻakarama ŋilimurruŋgu bukaway'wuy ga ŋunhiyi mayali', märr yurru ŋilimurru yaka muka burakirrinydja nhanukuŋu.”
<range>
Ga ŋulinyaramirriyu liŋgu munhakunydja Godthu warraŋulkuŋala maḻŋ'maraŋalana Dänyulwala, ŋayi ḻakaraŋala nhanukala nhä ŋunhi ŋayi ŋuriŋi buŋgawayu bukaway'yina, ga biyapul mayali'na ŋurikiy bukaway'wuy. Bala ŋayi Dänyulyunydja mirithinana dhikana buku‐wurrparanydja, wokthurrunana manapara Godku djiwarr'wuywunydja wal'ŋu, waŋana bitjarrana gam'.
“Ŋayipi God dhuwala djambatjtja dhika wal'ŋu, ga ganydjarr‐ḏumurru warray ŋayinydja. Wokthurranydja nhanŋu biyapul wal'ŋu, biyakana liŋguna‐wala.
Dhuwala wäŋa munathany'tja nhanukala goŋŋura. Godthu ŋayipi ŋuli giṯthunmarama ḏulŋurr'yun ŋuliŋuruyinydjayi dharapulŋuru buŋgawanha, ga nherraṉ wiripuŋunhana ŋunhimalayinydja dharapullili; Ŋayipina yurru yana waŋganydhuna marŋgi‐wekama yolŋu'‐yulŋuwalanydja, märr yurru walala yuwalk gal'ŋu yana marŋgiyirrinydja, ga dharaŋandja nhäyinyara yuwalk gal'ŋu.
Ŋayinydja ŋuli warraŋulkuma maḻŋ'marama ŋilimurruŋgala nhanŋuwaynydja ŋayi yuwalkŋu, ŋunhinydja ŋunhi ŋuli marrtji ŋorra djuḻuḻ'yun dhika wal'ŋu, Godkuŋu nhanukuŋuway dharrpalnydja ŋunhi guyaŋinyarawuy, liŋgu ŋayipi yana gal'ŋu djarraṯawun'tja dhuwala. Ŋayi marŋgi nhä yukurra djuḻuḻ'yun ŋunha ŋorra buku‐munha'ŋura.
God, ŋarranydja nhuna gä' yulŋunydja, buku‐wurrpara manapara dhiyakuyi. Nhenydja dhuwala ŋarrakalaŋuwu märi'muwu walalaŋgu God, ga ŋarrakunydja nhe wekaŋala djambatjnha gal'ŋu guyaŋinyarawuy; Nhe ŋanapurrunha ŋunhi walŋakuŋalanydja, ḏäwalakuŋalanydja wal'ŋu dhikanydja, bala nhe wekaŋalana buku‐ruŋinyamaraŋalana ŋunhi ŋarra bukumirriyaŋala nhokala. Nhe ŋarrakala ḻakaraŋalanydja nhä ŋunhi ŋarra yurru ḻakarama ŋuruku buŋgawawu.” Ga bitjarrayina ŋayi yukurrana Dänyulyu bukumirriyaŋalanydja, buku‐wurrparana manapara Godnha.
Yo, bala ŋayi marrtjinana ŋunhiyi Dänyulnydja bala buŋgawawalaŋuwalana djämamirriwala, ga ḻakaraŋala bitjarrana, “Yaka ŋanapurrunha buŋa ŋi', yana ŋanapurrunha gäŋa balayi ŋurikala buŋgawawala, ga ŋarrana yurru ḻakaramanydja nhanbala ŋuripayi mayaliny'tja ŋanya ŋunhi bukaway'wuy.”
Ga dhunupana yana ŋayi ŋanya gäŋalanydja balayina buŋgawawalana, bala ŋayi waŋana nhanukala bitjarrana, “Wäy, Yitjuralpuyŋunhanydja dhuwala ŋarra maḻŋ'maraŋala, ga ŋayina yurru ḻakarama nhokala bukaway'wuynydja ga mayali' ŋunhiyi bukaway'wuy.”
Ga ŋayinydja ŋunhi buŋgawanydja waŋana nhanukala Dänyulwala bitjarra, “Yuwalk nhe yurru ŋarrakala ḻakarama bukaway'wuynydja? . . . nhä ŋarra bukaway'yina” bitjarra.
Ga ŋayinydja Dänyulnydja waŋana bitjarra, “Buŋgawa, yakana yurru ŋula yolthunydja yolŋuyunydja ḻakarama nhokala nhä nhe bukaway'yina, bäyyi ŋunhi muḻkurr‐djambatjtja yolŋu wo ŋula nhä marrŋgitj.
Yurru ŋayipina yana Godnha djiwarr'wuynha ŋunhi marŋginydja bukmakku, ga ŋayipina yurru yana maḻŋ'marama warraŋulkumanydja nhä malanha ŋunhi ŋorra yukurra djuḻuḻ'yun. Ŋuliwitjandhi bukaway'kurrunydja Godthu nhokala maḻŋ'maraŋala ŋunhi nhä yurru maḻŋ'thun yalala, ga dhuwala ŋunhi nhe bukaway'yinanydja gam'.
Nhenydja yukurrana ŋunhi ŋorrana yulŋunydja, bala ŋayi Godthunydja nhokala milkuŋalana yana nhänydja malanha ŋunhi yurru yalala maḻŋ'thun.
Ŋarranydja dhuwala yolŋu yana, yaka ŋarra ḻiya‐djambatjtja dhiyakuyi malaŋuwu, yurru marŋgi ŋarra dhiyaku yulŋunydja, ŋarra yurru ḻakaramana nhokala, liŋgu Godthu ŋarrakala ŋayipi maḻŋ'maraŋalanydja warraŋulkuŋalanydja, märr nhe yurru marŋgiyirri.
“Yo, nhäŋalanydja nhe ŋunhi yolŋunha malinydja, ga dhärrananydja ŋayi yukurrana ŋunhiyi biyapul'nha wal'ŋu bathala, yurru rumbalnydja ŋayi ŋunhiyi mali djaḻkarr'yurruna yukurrana djingaryurrunanydja dhika, barrarimirrina ŋunhi ŋayi yulŋunydja rumbalnydja.
Ga muḻkurrnydja ŋunhiyi mali ḻatju'na ŋanyana dhikana garwarrwarr'nha, milŋ'‐milŋdhurrunana yukurrana wirrkina, ga gumurr ga waṉa balanyarayi liŋgu ḻatju', yurru märr‐gaŋga milŋ'‐milŋdhunara, ga gandarrŋurunydja, ga yana liŋgu ga yuṯuŋgurrlili wapthun milŋ'‐milŋdhunara yana yulŋunydja, yurru märr ŋuli ya',
ga yaṯanydja ŋunhinydja ḏälnha, yurru yaka milŋ'‐milŋdhunaranydja ŋunhiyi, ga djalkirinydja ŋunhiyi djämawuy beŋgurruwuynha bitjanarana, ḏälnha ŋunhi djambaka beŋgurruwuy dhoḻuwuynha ŋunhi manapanarana ŋunhiyinydja.
Yo, nhäŋalanydja nhe yukurrana ŋunhiyi malinydja, bala nhe nhäŋala ŋunhina bathalana guṉḏa; ḏaw'yurrunanydja ŋayi beŋuruyi bukuŋuruna, bala wutthurrunana ŋunhi malinhanydja djalkirina, ga dhunupana ŋunhiyi malinydja galkina, buḻwaŋ'thurrunana yanana warrpam'nha muṉguythinana, bala watayunydja bo'yurrunana‐wala yana, ga yakana ŋunhiliyi ŋula nhä ŋorrananydja yukurrana, warrpam'nha yana buwayakthinana. Ga guṉḏanydja ŋunhiyi biyapul ŋayi ŋuthara bathalayinana buku‐weyin'thinana, yana liŋgu ga warrpam'nha ŋunhiyi wäŋanydja ŋäkirrmaraŋalana ŋuriŋiyinayi guṉḏayuna.
<range>
“Yo buŋgawa, dhuwalayi ŋunhi nhe bukaway'yinanydja, ga dhiyaŋunydja‐wala ŋarra yurru nhuŋu ḻakarama mayali'na ŋanya bukaway'nha ŋunhi.
Nhenydja dhuwalanydja biyapulnha buŋgawana nhe, bathalana wal'ŋu, biyapulnha gal'ŋu ŋurukala wiripu‐guḻku'walanydja ŋurru'‐ŋurruŋuwala buŋgawawala walalaŋgala; ḏäl nhe dhuwala mirithirri yulŋunydja, ga miṯtji‐guḻku'mirrina biyapulnha, liŋgu Godthu ŋayipi ŋurruŋukuŋalanydja nhuna ŋunhi nherraranydja.
Dhipali nhokalanydja goŋlili ŋayi wekaŋalana bukmak dhuwala wäŋa, ga yolŋu'‐yulŋunha nhokalaynha goŋlili bukmakkuŋalana. Yo, muḻkurrnydja ŋunhi mali nhe nhäŋala, ŋunhinydja ḻakarama yukurra nhunana.
Ga dhäŋuru ŋuliŋurunydja ŋunhi nhokala goŋŋuru yurru dhawar'yunna, ga ŋayinydja yurru wiripuŋuyuna buŋgawayu ga miṯtjiyu goŋdhu ŋayathama yukurra dhuwalayi wäŋa bukmak yana, ga ŋunhiyinydjayi nhanŋunydja wäŋa yurru ḻatju', yurru märr‐gaŋga ga biyapul'nha ganydjarr‐ḏumurruna, balanyarana liŋgu bitjan nhe. Ga dhäŋuru ŋuliŋurunydja nhanukalanydja ga wiripuŋuwalana yurru goŋŋura buŋgawawala warrpam' wäŋa.
Ga dhäŋuru ŋuliŋuruyi ga wiripuna yurru gaŋgathirri buŋgawa, ga ŋayinydja yurru yukurra ŋayathama ŋunhi wäŋa bukmak yana goŋdhu, ŋunhinydja ḏälnha mirithirrina wal'ŋu, ŋuriŋinydjayi yukurra yurru bumana bäpurru'nha ga miṯtjinha warrpam'thunna baḏuwaḏuyun.
“Ga djalkirinydja ŋunhi nhe nhäŋala, djämawuy dhoḻuwuynydja waŋgany‐manapanarana ḏälwuynha djambaka'wuynha, ŋuriŋiyinydjayi yukurra ḻakarama wäŋa dhuwala, goŋŋura ŋurikala wiripuŋuwalana buŋgawawala ŋunhi ŋayina yurru yukurra nhina, ga nhanŋunydja yurru rom biyapulnha ḏälnha; rom‐ḏälyirrina ŋayinydja yurru, yurru märr ŋuli yalŋgi.
Yo, ŋunhi djambaka ga dhoḻu ŋunhi, yakana maṉḏa ŋuli waŋgany‐manapanmirrinydja mam'maranhamirri waŋganygunharamirrinydja, ga ŋunhiyinydja malanha yurru barrku'‐barrkuwatj yana yulŋunydja. Yana bini walala dhambay‐manapanminya muka yulŋunydja, yurru ŋunhiliyinydjayi buŋgawa walala yukurra yurru nhina wiripunydja ḏälmirri ga wiripunydja yalŋgi' wal'ŋu; yaka walala yurru waŋgany‐manapanmirrinydja bitjan waŋganygunharamirrinydja miṯtji.
<range>
Ga ŋulinyaramirriyunydjayi Godthu djiwarr'wuyyunydja yurru ŋayipina ŋunhinydja nherraṉmirri nhanŋuwaynha rom, ga ŋunhiyinydja nhanŋunydja yurru wäŋa ga rom yukurra dhärra gupaḏalnha‐wala yanana yurru. Yo, ŋuriŋiyi Godkalanydja yurru ḏaw'‐ḏawyunna warrpam'thunna ŋunhi wiripunydja malanha rom, buḻwaŋ'marama yurru winya'yunmaramana, ga ŋuriŋi nhanukalanydja romdhu yurru warrpam'nha monyguma ŋäkirrmaramana dhuwala munathany'tja wäŋanha, ga dhärranydja ŋayi yurru yukurra bitjanna liŋguna, gupaḏalnha‐wala yanana.
Yo, ŋunhiyinydjayi guṉḏanha ŋunhi nhe nhäŋala bukaway'ŋura, gäna ŋunhiyinydjayi ḏaw'yurruna ŋuliŋuruyi bukuŋurunydja, yaka ŋula yolkuŋu djämawuy bitjanarayi, yana ŋayi ŋunhi buku‐yupthurrunanydja, bala wutthurrunana buḻwaŋ'maraŋalana ŋunhiyi malinydja yana warrpam'thurrunana. Yo, ŋuliwitjarrayinydjayi bukaway'kurrunydja Godthu ŋayipi ŋuruŋu djiwarr'wuyyu waŋarryu milkuŋalanydja nhokala ŋunhi nhaltjan yurru maḻŋ'thun yalala, ga yuwalk yana yurru ŋunhiyi rumbalthirri maḻŋ'thundja bitjandhiyi.” Ga bitjarra ŋayi yukurrana ŋuriŋi Dänyulyunydja ḻakaraŋala ŋuripa buŋgawawanydja.
Bala ŋayi ŋunhi buŋgawanydja ṉepaḻ‐nyilŋ'thurruna, bala buku‐ŋal'yurrunana ŋayi dhunupana ŋuriki Dänyulwalaŋuwuna Godkunydja, waŋananydja ŋayi marrtjina bitjarra,
“Nhuŋunydja God dhuwala biyapul warray wal'ŋu bathala, djuḻkmarama yukurra wiripuŋunhanydja ŋunha waŋarrnha malaŋunha. Ŋayinydja ŋunhi Garray wal'ŋu buŋgawawu malaŋuwu, ŋayipina yurru yana maḻŋ'marama warraŋulkumanydja nhä yukurra ŋorra djuḻuḻ'maranhara, liŋgu nhenydja maḻŋ'maraŋala ŋarrakala nhä yurru maḻŋ'thun yalala.”
Bala ŋayi ŋuriŋi buŋgawayunydja wekaŋala mundhurrnha Dänyulwunydja, ḻatju'mirrina ŋanyana dhikana nhä malanha, bala ŋayi nherraranydja ŋanya, ŋunhi ŋayinydja Dänyulnydja ŋurruŋuna ŋayi bukmakkuna ŋuriki Bapilunbuyŋuwu wäŋawu. Ga ŋayina yurru Dänyulnha ŋurruŋunydja ŋurikinydja walalaŋgu ḻiya‐djambatjmirriwunydja yolŋu'‐yulŋuwu bukmakku yana.
Ga bitjarrayi liŋgu ŋayi wiripu‐guḻku'nhanydja ŋurruŋukuŋala ḻurrkun'nhanydja ŋunhi Dänyulwu ḻundu'mirriŋunha walalanha Djaturaknhanydja ga Mitjaknhanydja ga Bitnikunha, ga walalana yukurrana djäka ŋurikiyi bukmakkunydja yana wäŋawu Bapilunbuyŋunydja, ga Dänyulyunydja ŋayipinydja djäma yukurrana galkina gal'ŋu buŋgawawalana nhanukalana yana.
Yo, yalalaŋumirriyunydja ŋuriŋiyi buŋgawayu yäkuyu Nipukanitjayunydja ŋamaŋamayurruna waŋarrkuŋala be nhäna garwarrwarr'nha guṉḏanha yolŋukuŋalana, yurru milŋ'‐milŋdhunarana ŋunhiyi yulŋunydja, ga nhinananydja ŋayi yukurrana ŋunhiyi bena wal'ŋu bathalana ŋanyana, biyapulnha wal'ŋu buku‐weyin, ga dhärrananydja ŋayi yukurrana ŋunhiyi baṉarra'ŋura wäŋaŋuranydja wal'ŋu ŋunhiliyi Bapilundja wäŋaŋura.
Bala ŋayi ŋunhiyi buŋgawanydja wäthurrunana ŋuriki yolŋu'‐yulŋuwunydja ŋurru'‐ŋurruŋuwunydja malaŋuwu, ḻuŋ'maraŋalana walalanha marrtjina ŋunhimalayina.
Yo, dhärrananydja walala marrtjina ŋunhi galkina yana wal'ŋu ŋurikalayinayi maliwalana, rrambaŋina walala wiripu‐guḻku'na miṯtji dhärrana ŋapaŋuranydja walalaŋgala ŋula nhämunha'na miṯtji.
Bala ŋayi ŋunhi waŋganydja yolŋu djawarrkmirrinydja waŋana wirrkina gal'ŋu rirrakay bathalayuna, waŋana bitjarrana, “Nhuma yolŋu walala miṯtji bukmak wal'ŋu yana bäpurru' ga dhäruk, ŋäka walala ŋamathaŋa yana.
Galkina nhuma yurru ŋämana yiḏakinydja ḻoḻthunarana, ga dhunupa yana nhuma yurru ŋunhi ŋämanydja, bala nhuma yurru baḻa‐waḻapthunna ŋurikiyi maliwunydja waŋarrwunydja, bukmak yana nhuma yurru ŋurikiyi maliwu buku‐ŋal'yundja yukurra, ŋunhi ŋayi dhuwala buŋgawayu nherrara.
Ga ŋunhi nhe yurru yakanydja dhunupa buku‐ŋal'yun dhiyakuyi, ga dhunupa ŋanapurrunydja yurru nhuna djalkthun ŋunha gurthalilina, ŋunha yukurra nhära be gal'ŋu, ŋawyun yukurra mirithirrina.”
Ga bukmakthu ŋunhi yolŋuyunydja ŋäkulana ŋunhi yiḏakinydja ŋunhi ŋayi ḻoḻthurruna be wal'ŋu rirrakay, ga dhunupana walala marrtjina galkinana yulŋunydja munatha'lilina, buku‐ŋal'yurrunana manapara maliwuna ŋurikina waŋarrwu.
Ga walala ŋunhi ḻurrkun'tja yolŋu walala Yitjuralpuyŋunydja, yaka warray buku‐ŋal'yurruna; mukthurruna warray marrtjina dhärra'‐dharrana yana. Yo, ŋunhi walala Bapilunbuyŋu ŋurru'‐ŋurruŋu yaka ḏukṯuk walalaŋgu ŋuriki Yitjuralpuyŋuwunydja miṯtjiwu, ga dhunupana yana walala marrtjinanydja ŋurikalana buŋgawawalana wal'ŋu, bala ḻakaraŋalana nhanbala walalanhanydja, ḻakaraŋalanydja walala waŋananydja bitjarra,
<range>
“Way buŋgawa, rom muka nhenydja ŋunhi nherrara ŋurukuyinydjayi, bitjarraŋga nhe ŋunhi nherraranydja gam' romdja. Bukmak yurru yolŋu walala buku‐nyilŋ'thun ga buku‐ŋal'yun ŋurukuyi maliwu ŋunhi nhe nherrara, bitjarra muka nhe romdja ŋunhi nherrara. Yurru ŋunha ŋunhi ḻurrkun'tja Yitjuralpuyŋunydja yolŋu walala, yaka warray walala buku‐nyilŋ'thurruna ga buku‐ŋal'yurruna ŋurukuyi maliwunydja. Nhe muka ŋunhi walalanha ŋurruŋukuŋalanydja dhiyakuyinydja wäŋawu, ŋunhayi walalanha Djaturaknha ga Mitjaknha ga Bitnikunha, yurru walalanydja ŋunhi yaka warray nhuna dhäruk‐märraŋala. Yaka warray walala yurru buku‐ŋal'yun nhokalaŋunydja waŋarrwu, ga yakana yana walala yurru ŋunha buku‐nyilŋ'thun ŋurukuyinydjayi maliwunydja ŋunhi nhe nherrara ŋunhayi.”
<range>
<range>
Ga ŋayinydja ŋunhi buŋgawayunydja ŋäkula, bala mirithinana maḏakarritjthinanydja wirrkina gal'ŋu. Bala ŋayi wäthurrunana walalaŋgu ŋuriki ḻurrkun'kunydja ḏarramuwurruŋgu, bala waŋana walalanha bitjarrana,
“Nhuma Djaturak ga Mitjak ga Bitniku! Dhäwu' ŋarra dhuwala ŋäkulanydja nhumalaŋgalaŋuwuy. Yuwalk dhikayi yulŋunydja? . . . ŋunhi nhuma yaka buku‐nyilŋ'thurruna ŋarrakalaŋunydja waŋarrwu? Yaka nhuma buku‐nyilŋ'thurruna ŋurikiyi waŋarrwunydja ŋunhi ŋarra nherrara ŋunhiyi?
Ŋunhi nhuma yurru ŋämanydja rirrakaynydja ḻoḻthunaranydja, ga dhunupana yana nhuma yurru buku‐nyilŋ'thunna yana yulŋunydja. Ga ŋuli nhuma yurru yakanydja bitjandhiyi, ŋanapurrunydja yurru djalkthunna nhumalanha ŋunha gurthalilina wal'ŋu yanana. Wanhaka dhika be God waŋarr nhumalaŋgunydja? . . . ŋunhi ŋayi yurru walŋakuma nhumalanhanydja ŋarrakalanydja be goŋŋuru? Bäyŋu warray dhika waŋgany.”
Ga walala ŋunhi ḻurrkun'tja ḏarramuwurru waŋana buku‐wakmaraŋala bitjarra, “Yakana ŋanapurru yukurra dhuwala warwuyundja.
Manymaknha ŋanapurruŋgu ŋunhinydja, ŋunhi nhuma yurru ŋurrkama ŋanapurrunha gurthalili, liŋgu ŋanapurruŋgunydja ŋunhinydja Waŋarr God biyapul warray wal'ŋu ganydjarr‐ḏumurru warray; ŋayi warray ŋanapurrunhanydja yurru walŋakuma beŋuruyi gurthaŋurunydja ŋäṉarrŋurunydja, ga yuwalk yana ŋayi yurru ŋanapurrunha walŋakuma dhipuŋuruyi nhokalanydja goŋŋuru.
Ŋuli yurru ŋayi yaka ŋanapurrunha walŋakuma dhipuŋuruyi gurthaŋurunydja, ŋunhinydja manymakthi yana, yurru yakana ŋanapurru yurru buku‐ŋal'yun nhokalaŋunydja waŋarrwu; yakana yana ŋanapurru yurru ṉepaḻ‐nyilŋ'thun ga buku‐ŋal'yun ŋurikiyi nhokalaŋunydja waŋarrwu maliwunydja.”
Ga ŋayinydja ŋunhi buŋgawanydja be warray dhika ŋaramurryina, wirrki warray, bala ŋayi waŋana ŋurikiyi djämamirriwu nhanukalaŋuwu ŋayi walalaŋgu bitjarrana, “Ma', dhä‐yurrkuŋana ŋunhi gurthanhanydja biyapulnha wal'ŋu yindikuŋana ŋawyunmaraŋana, ga ḏap‐ḏapmaraŋana walalanha raki'yuna, dhuwalayi walalanha ḏarramuwurrunhanydja, bala yana djalkthurrana gurthalilina.”
<range>
Bala walala yuwalkthi ḏap‐ḏapmaraŋalana goŋ maṉḏanha ga djalkiri raki'yuna malaŋuyu, bala djalkthurrunana yana gurthalilina girri' manaparana yanana.
Ga dhunupana yana ŋuriŋi gurthayunydja nhäranhamaraŋala ŋunhi warray walalanha ŋunhi walala djalkthurruna walalanha, ŋunhi ḻurrkun'nha ḏarramuwurrunha gurthalili, ŋunhiyina walala nhärananydja, liŋgu biyapulnha ŋunhi gorrmurnha ŋatŋatthurruna yukurrana gurthanydja.
Ga walala ŋunhiyi ḻurrkun' ḏarramuwurru Djaturak ga Mitjak ga Bitniku galkinanydja ṉapuŋga'lilina yana wal'ŋu ŋäṉarrlilina gurthalilinydja ḏap‐ḏapmaranharana.















































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































Ga ŋayinydja ŋunhi buŋgawanydja nhinana yukurrana, nhäŋala walalanha ŋunhiwalayi gurthalilinydja, ga beŋuruyinydja ŋayi wapthurruna, bitjarra ŋayi ṉirryurrunana nhäŋala walalanha, bala ŋayi waŋana bitjarrana, “Way, nhämunha'nha muka ŋunhi ŋilimurru ḏupthurruna ḏarramuwurrunhanydja gurthalilinydja? . . . ḻurrkun'nha muka?” bitjarra. Ga walalanydja waŋana buku‐wakmaraŋala bitjarra, “Yo, ḻurrkun'nha muka,” bitjarra.
Ga ŋayinydja waŋana ŋunhi buŋgawanydja wal'ŋu bitjarra, “Way, ŋunha ŋarra yukurra nhämanydja ga ḏämbumiriwnhana ŋunha gurthaŋuranydja, marrtji'‐marrtji walala yukurra. Yaka warray walala ŋunha ḏap‐ḏapmaranhara raki'wuynydja, ŋamakurru'mirri warray dhika wäŋgamanydja walala yukurra rerrimiriw warray ŋunha gurthakurrunydja. Ga wiripunydja ŋunhayi waŋganydja ga ganaŋ'thun warray yukurra, balanyara warray bitjan waŋarrnha ŋayi ŋunhayi.”
Bala ŋayi marrtjinana ŋunhi buŋgawanydja märr‐galkithinana gal'ŋu, ga nhäŋala galkiŋuruna walalanha, ga waŋana bitjarrana, “Way, nhuma djämamirri walala ŋuriki Walŋa‐ḏikṯikku gal'ŋu Waŋarrwu! Go dhawa‐yawaṯthurrana walala,” bitjarra. Ga dhunupana yana walalanydja dhawa‐yawaṯthurrunana beŋuruyi gurthaŋurunydja yukurrana.
Bala walala yolŋu'‐yolŋunydja ŋunhi giṯthunminana marrtjina, nhäŋalana marrtjina walalanha, ga nhäŋalanydja walala ŋunhi walalanha dhärranharanydja ḻatju'mirri warray, ŋanya dhika warray, yaka warray nhäranharanydja marwat walalaŋgu ga girri', warrpam' warray dhika ḻatju' warray. Ga yaka walala ŋunhi waŋgi'yurruna buŋgan gurthanhanydja walalaŋgala, bäyŋu warray.
Bala ŋayi waŋana ŋunhi buŋgawanydja bitjarrana, “Dhiyakunydja walalaŋgu ḏarramuwurruŋgu Waŋarr biyapul warray dhika ŋanya, dhapirrk warray, ḻatju' warray. Ŋayinydja djuy'yurruna ŋunha djiwarr'wuynha warray yolŋunha walalaŋgala walŋakunharawunydja walalaŋgu, liŋgu walala märr‐nherraṉmina nhanukala yuwalkkuŋala wal'ŋu. Walala waŋana yukurrana bitjarra, ‘Bäyyi ŋunhi ŋanapurru yurru murrmurryun, yakana ŋanapurrunydja yurru buku‐ŋal'yun yukurra ŋula yolkunydja wiripuŋuwunydja waŋarrwu malaŋuwu.’ Yo, walalanydja ŋunhi dhäruk‐djuḻkmaraŋala ŋarranha, liŋgu walala ŋunhi djarr'yurruna ga dhärukku malthurruna ŋurikiyi liŋgu walalaŋgalaŋuwu yana waŋarrwu.
Ga dhiyaŋunydja‐wala ŋarranydja yukurra nherraṉ yuṯana gal'ŋu rom wiripuna. Ŋunhi nhuma yurru dhiyaŋu‐wala ŋula yolthu yätj‐ḻakaramanydja Godnha dhiyakunydja walalaŋgu ḻurrkun'kunydja ŋunhi ḏarramuwurruŋgu, ŋunhiyinydjayi ŋanapurru yurru yolŋunha bumana murrkay'kumana, ŋayi yurru rakunydhirrina. Liŋgu yakana ŋula yolthu wiripuŋuyunydja waŋarryu ŋuli walŋakuŋu yolŋu'‐yulŋunha, ŋuruŋuna bili waŋganydhuna walalaŋgalana Godthu yukurra ganydjarr gäma walŋakunharawunydja yolŋu'‐yulŋuwu.”
Ga dhurrwaraŋuru ŋuliŋurunydja ŋuriŋi buŋgawayunydja wekaŋala bukmaknha ŋunhi wäŋa Bapilunbuynydja ŋurikalayina walalaŋgala dharraylili ga goŋlili.










































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































